{1:1} Адам, Сит, Енос,
{1:2} Каинан, Малелеил, Јаред,
{1:3} Енох, Матусал, Ламех,
{1:4} Ное, Сим, Хам и Јафет.
{1:5} Синови Јафетови: Гомер, Магог, Мадај, Јаван, Товел, Мосох и Тирас.
{1:6} Гомерови синови: Асхенас, Рафат и Тогарма.
{1:7} Јаванови синови: Елиса, Тарсис, Китим и Доданим.
{1:8} Хамови синови: Хус, Мисраим, Фут и Ханан.
{1:9} Хусови синови: Сава, Авила, Савата, Регма и Саватака; Регмини синови: Сава и Дедан.
{1:10} На Хус му се роди Неврод, кој беше прв властодржец на земјата.
{1:11} Од Мисраима потекнаа Лудејците, Анамејците, Леавејците, Нафтухејците,
{1:12} Патрусејците и Хаслухејците, од кои што потекнаа Филистејците и Касторејците.
{1:13} На Ханан му се родија Сидон, својот првенец, и Хет,
{1:14} и Евусејците, Аморејците, Гергесејците,
{1:15} Евејците, Асенејците,
{1:16} Арвадејците, Самаријците и Аматејците.
{1:17} Симови синови: Елам, Асур, Арфаксад, Луд, Арам, Уз, Ул, Гетер и Месех.
{1:18} На Арфаксад му се роди Сала, а на Сала му се роди Евер.
{1:19} На Евера му се родија два сина: на едниот името му беше Фалег, зашто во негово време се раздели земјата; името на неговиот брат беше Јоктан.
{1:20} Од Јоктана се родија: Алмодад, Салеф, Асармот, Јарах,
{1:21} Адорам, Узал, Дикла,
{1:22} Евал, Авемаил, Сава,
{1:23} Офир, Евил и Јовав. Сите тие беа Јоктанови синови.
{1:24} Сим, Арфаксад, Сала,
{1:25} Евет, Фалев, Рагав,
{1:26} Серух, Нахор, Тара,
{1:27} Аврам, односно Авраам.
{1:28} Синови Аврамови: Исак и Исмаил.
{1:29} Ова е нивното родословие: Исмаиловиот првенец Навајот, потоа Идар, Авдеило, Мивсам,
{1:30} Мисма, Дума, Маса, Адад, Тема,
{1:31} Јетур, Нафис и Кедма. Тие се Исмаилови синови.
{1:32} Синови на Хетура, соложницата Аврамова: таа ги роди Земран, Јоксан, Мадан, Мадијан, Есвок и Суј. Јоксанови синови се: Сава и Дедан.
{1:33} Мадијанови синови се: Гефа, Ефер, Енох, Авида и Елдага. Сите тие беа Хетуриини синови.
{1:34} На Аврама му се роди Исак; Исакови синови беа: Исав и Израел.
{1:35} Исавови синови беа: Елифас, Рагуил, Еус, Еглом и Кореј.
{1:36} Елифасови синови беа: Теман, Омар, Софар, Готом, Кенез, Тимна и Амалик.
{1:37} Рагуилови синови беа: Нахат, Зара, Сома и Моза.
{1:38} Сирови синови беа: Лотан, Совал, Севегон, Ана, Дисон, Есер и Дисан.
{1:39} Лотанови синови беа: Хориј и Емам; Лотанова сестра беше Тамна.
{1:40} Сованови синови беа: Елан, Манахат, Евал, Сефиј и Онам. Севегонови синови беа: Аја и Ана.
{1:41} Анин син беше Дисон, а Дисонови синови беа: Амрам, Асван, Итран и Харан.
{1:42} Есерови синови беа: Валан, Заван и Јакан. Дисанови синови беа: Уз и Аран.
{1:43} Еве ги царевите кои царуваа во Едомската Земја пред да ја завладее царот на Израелевите синови: Валак син Веоров; името на неговиот град беше Денава.
{1:44} Кога умре Валак, на неговото место се зацари Јовав, синот Зарин од Восора.
{1:45} Кога умре Јовав, на неговото место се зацари Асом од Теманската Земја.
{1:46} А кога умре Асом, на неговото место се зацари Варадовиот син Адад, кој ги порази Мадијамците во Моавското Поле; името на неговиот град беше Авит.
{1:47} Кога умре Адад, на неговото место се зацари Самада од Масекаса.
{1:48} А кога умре Самада, на неговото место се зацари Саул од Ровот покрај Реката.
{1:49} Кога умре Саул, завладеа Вал Енон, Аховоров син.
{1:50} Кога умре Вал Енон, завладеа Адад; името на неговиот град беше Паи. Жена му се викаше Метевеила. Беше ќерка Матраидова од Ме Зовов.
{1:51} Кога умре Адад, станаа кнезови во Едом: кнез Тамна, кнез Алва, кнез Јетет,
{1:52} кнез Оливема, кнез Ила, кнез Финон,
{1:53} кнез Кенез, кнез Теман, кнез Мивсар,
{1:54} кнез Магдиел и кнез Ирам. Тоа беа едомски кнезови.
{2:1} Еве ги Израелевите синови: Рувим, Симеон, Левиј, Јуда, Исахар и Завулон,
{2:2} Дан, Јосиф и Венијамин, Нефталим, Гад и Асир.
{2:3} Јудини синови: Ир, Авнан и Сила. Тие три му ги роди Хананка, ќерката Сувина. Ама Ир, Јудиниот првенец, беше лош во Господовите очи, и Господ го погуби.
{2:4} Неговата невеста Тамара му ги роди Фарес и Зара. Вкупно беа пет Јудини синови.
{2:5} Фаресови синови беа: Есрон и Амул.
{2:6} Зариеви синови беа: Зимриј, Етан, Еман, Халкол и Дара, вкупно пет.
{2:7} Хармиеви синови беа Ахан, кој му нанесе зло на Израел прекршувајки ја клетвата.
{2:8} А син Етанов: Азариј.
{2:9} Есронови синови, кои му се родија, беа: Ерамеил, Арам и Халев.
{2:10} На Арама му се роди Аминадав, а на Аминадава му се роди Насон, кнез на Јудините синови.
{2:11} На Насона му се роди Салмон, на Салмона му се роди Воз.
{2:12} На Воза му се роди Овид, на Овида му се роди Есеј.
{2:13} На Есеја му се родија: првенецот Елијав, вториот Авинадав, третиот Сама,
{2:14} четвртиот Натанаил, петтиот Радај,
{2:15} шестиот Осем, седмиот Давид.
{2:16} Сестри им беа: Серуја и Авигеја. Серуини синови беа: Ависај, Јоав и Асаил, тројца.
{2:17} Авигеја го роди Амаса, а Амасин татко беше Исмаилецот Јетер.
{2:18} Есроновиот син Халев имаше со жената своја Азува и со Ериота синови, а синовите му беа: Есер, Совав и Ардон.
{2:19} Кога умре Азува, Халев ја зеде за жена Ерата, и таа му го роди Ур.
{2:20} На Ур му се роди Уриј, а на Уриј му се роди Веселеил.
{2:21} Потоа Есрон ја зеде ќерката на Махир, Галадовиот татко; ја зеде за жена кога му беа шеесет години, и таа му го роди Сегув.
{2:22} На Сегув му се роди Јаир, кој имаше дваесет и три града во Галадската Земја.
{2:23} Ама Гесурејците и Арамејците ги освоија од нив Јаировите Села, Кенат со селата, шеесет градови. Сè тоа го освоија синовите на Махир, таткото Галадов.
{2:24} Кога умре Есрон во Халев-Ерата, Есроновата жена Авија му го роди Асхор, таткото Текојанев.
{2:25} Синови на Ерамеил, Есроновиот првенец, беа: Арам, па Вуна, Орен, Осем и Ахиј.
{2:26} Ерамеил имаше и втора жена, се викаше Атара, која беше Онамова мајка.
{2:27} Синови на Арам, Ерамеиловиот првенец, беа: Мас, Јамин и Екер.
{2:28} Онамови синови беа: Самај и Јадај; Самаеви синови: Надав и Ависур.
{2:29} Ависуровата жена се викаше Авихаила, која му ги роди Авана и Молида.
{2:30} Надавови синови беа: Селед и Апаим, но Селед умре без деца.
{2:31} Синови Апаимови беа: Есеј; Есееви синови: Сисан; Сисанов син: Алај.
{2:32} Синови на Јадај, братот Самаев, беа: Етер и Јонатан; ама Етер почина без деца.
{2:33} Јонатанови синови беа: Фалет и Заза. Тоа беа Ерамеилови синови.
{2:34} Сисан немаше синови, туку ќерки; но Сисан имаше слуга Египетец по име Јарај.
{2:35} Затоа Сисан му даде ќерка за жена на слугата Јарај, и таа му го роди Атаја.
{2:36} На Атај му се роди Натан, на Натана му се роди Завад.
{2:37} На Завада му се роди Ефлал, на Ефлала му се роди Овид;
{2:38} на Овида му се роди Јуј, на Јуја му се роди Азариј,
{2:39} На Азарија му се роди Хелис, на Хелиса му се роди Елаус;
{2:40} на Елауса му се роди Сисамај, на Сисамаја му се роди Салум,
{2:41} на Салума му се роди Екамиј, на Екамија му се роди Елисам.
{2:42} Синови на Халев, братот Ерамеилов, беа: неговиот првенец Миса, таткото Зифеев, синови на таткото на Мариса беа: Хеврон.
{2:43} Хевронови синови: Кореј, Тафуј, Рекем и Сема.
{2:44} На Сема му се роди син Рама, таткото Јоркоамов, а на Рекама му се роди Самај.
{2:45} Самаев син беше Маон, а Маон му беше татко на Вет-Суров.
{2:46} Гефа, Халевовата соложница, ги роди Харан, Моса и Газес; на Харана му се роди Газес.
{2:47} Јадееви синови беа: Регем, Јотам, Гисам, Фелет, Гефа и Сагаф.
{2:48} Маха, соложницата Халевова, ги роди Север и Тирхан.
{2:49} Ги роди Сагаф, таткото Мадманиев, Сева, таткото Махвинов и таткото Гаваев; а Халевова ќерка беше Ахса.
{2:50} Тоа беа Халевови синови. А синови на Ор, првенецот Ефратиев: Совал, татко Киријат-Јаримов,
{2:51} Салма, татко Витлеемов, и Ареф, татко Вет-Гадеров.
{2:52} А синовите на Совал, таткото Киријат-Јаримов: Арој, и половина од Манахатците.
{2:53} Киријат-Јаримовските семејства беа: Етерците, Футците, Суматците и Мисрајците; од нив потекнаа Сарајците и Естаолците.
{2:54} Салмини синови се: Витлеем, Нетофатците, Атарот, Вет Јоав и половина од Манахатци, Сарајци.
{2:55} Сеферијците (книжевнички семејства) кои живееја во Јавис беа: Тиратците, Симеатците, Сухатците. Тоа се Кенејците кои потекнаа од Емат, таткото на домот Рихавов.
{3:1} Ова се Давидовите синови кои му се родија во Хеврон: првенецот Амнон од Езраелката Ахиноама, вториот Даниел од Карамилката Авигеја,
{3:2} третиот Авесалом, син на Мака, ќерка на Талјам, гесурски цар, четвртиот Адониј, син Агитин,
{3:3} петтиот Сефатиј од Авитала, шестиот Итрам од неговата жена Егла.
{3:4} Шест синови му се родија во Хеврон, каде царуваше седум години и шест месеци; а триесет и три години царуваше во Ерусалим.
{3:5} Овие синови му се родија во Ерусалим: Самај, Совав, Натан и Соломон; четворица од Вит-Савеа, ќерката Амилова.
{3:6} Евар, Елисам, Елифалет,
{3:7} Нога, Нефег, Јафиј,
{3:8} Елисам, Елијад, Елифелет, девет.
{3:9} Сите Давидови синови освен соложничките синови и нивната сестра Тамара.
{3:10} Соломонов син беше Ровоам, негов син Авниј, негов син Аса, негов син Јосафат,
{3:11} негов син Јорам, негов син Охозиј, негов син Јоса,
{3:12} негов син Амасиј, негов син Азариј, негов син Јотам,
{3:13} негов син Ахас, негов син Езекиј, негов син Манасиј,
{3:14} негов син Амон, негов син Јосиј.
{3:15} Јосиови синови беа: првенецот Јоанан, вториот Јоаким, третиот Седекиј, четвртиот Салум.
{3:16} Јоакимови синови беа: Јехониј, негов син, и Седекија, негов син.
{3:17} Син на Јехониј беше: Асир, Салатил негов син,
{3:18} Малхирам, Федај, Сенасар, Јекамиј, Осам и Недавиј.
{3:19} Фадееви синови беа: Зоровавел и Симеј; Зоровавелови синови: Месулам и Ананиј, и сестра им Селомета.
{3:20} Асува, Оел, Варахиј и Јуса-Весед, нив петмина.
{3:21} Ананиеви синови беа: Фелатиј и Јесај, Рефаеви синови, Арнанов син, Овадиев син, Сеханиев син.
{3:22} Сеханиеви синови беа: Сематиј, а Сематиеви синови беа: Хатус, Игеал, Вариј, Неариј и Сафат, шестмина.
{3:23} Неариеви синови беа: Елиоенај, Езекиј и Азрикам, тројца.
{3:24} Елиоенаеви синови беа: Одај, Елиасиф, Фелај, Акув, Јоанан, Далај и Анан, седуммина.
{4:1} Јудини синови беа: Фарес, Есрон, Хармиј, Ор и Совал.
{4:2} На Соваловиот син Реај му се роди Јат, а на Јата му се родија Ахумај и Лад. Тоа се Саратските родови.
{4:3} Ова се синовите од таткото Итам: Езраел, Есма и Едвас, а името на нивната сестра и беше Аселелфонија.
{4:4} Фануил му беше татко на Гедор, а Есер му беше татко на Хус. Тоа беа синови на Ор, првенецот на Ефрат, таткото на Витлеем.
{4:5} А таткото на Текуј, Асхор, имаше две жени, Ела и Нара.
{4:6} Нара му ги роди: Ахузам, Ефер, Теман и Ахастар. Тоа се Нарините синови.
{4:7} Елини синови беа: Серед, Јесоар и Етнан.
{4:8} На Кос му се родија Анув и Совив и семејствата на Арумовиот син Ахарил.
{4:9} Јавис беше пославен од своите браќа, и мајка му го нарече Јавис, велејки: „Го родив со болка.”
{4:10} Јавис Го повика Израелевиот Бог говорејќи: „Ако ме благословуваш навистина, прошири го моето подрачје, Твојата рака нека биде покрај мене и запази ме од злото, за да не се измачувам!” Бог го исполни тоа за што Му се молеше.
{4:11} На Суевиот брат Хелув му се роди Мехир; тој беше Естонов татко.
{4:12} Од Естона потекнаа Вет-Раф, Фесеј и Техин, таткото на Ир Нас. Тоа се Рихавови луѓе.
{4:13} А Кенезови синови беа: Готонил и Серај. Готонилови синови: Атат и Меонот.
{4:14} На Меонота му се роди Офра; на Сераја му се роди Јоав, таткото на оние кои што живеат во Долината на Ракотворците, зашто беа дрводелци.
{4:15} Синови на Ефониевиот син Халев беа: Ир, Ила и Нам; Илин син беше Кенез.
{4:16} Јалелеилови синови беа Зиф, Зифа, Тириј и Асареил.
{4:17} Езрини синови: Етер, Меред, Ефер и Јалон; на Етера му се родија Маријама, Самај и Есва, таткото на Естемој.
{4:18} Неговата жена Јудејка ги роди: Јеред, татко Гедоров, Евер, татко Сохов, и Екутил, татко Заноев. Тоа беа синови на Витија, фараоновата ќерка која ја зеде за жена Меред.
{4:19} Синови на Одиевата жена, сестрата на Нам, таткото Келиев, беа: Симон, татко на Гармиецот Јомам, и Махатецот Естемој.
{4:20} Симонови синови беа: Амнон, Рина, Вен-Анан и Тилон. Есеови синови: Зохет и Вен-Зохет.
{4:21} Синови на Јудиниот син Сила беа: Ир, таткото Лихин, Лада, таткото Марисин, и семејствата на платнарската куќа во Вет Асвеин;
{4:22} Јоким и луѓето од Хасива Јоас и Сараф, кои владееја над Моав и се вратија во Витлеем. Но тоа се стари настани.
{4:23} Тоа беа грнчари кои живееја во Нетаим и во Гедера кај царот и беа таму вработени кај него.
{4:24} Симеонови синови беа: Немуил, Јамин, Јарив, Зера и Саул.
{4:25} Негов син беше Салум, а негов син е Мивсам, негов син Мисма.
{4:26} Мисмини синови беа: Амуил, син му, и неговиот син Захур, и неговиот син Симеј.
{4:27} Симеј имаше шеснаесет синови и шест ќерки; неговите браќа немаа многу синови, и сите нивни семејства не беа толку многу колку Јудините синови.
{4:28} Живееја во Вир-Савеја, во Молада и во Асар-Саул,
{4:29} во Вала, во Асем, во Толад,
{4:30} во Ветуил, во Орма, во Сиклаг,
{4:31} во Вет-Мархавот, во Асар-Сусим, во Вет-Виреја и во Сараим. Тоа беа нивни градови до Давидовото царување.
{4:32} А нивни населби беа: Итам и Аин, Римон, Тохен и Асан, пет градови.
{4:33} И сите нивни населби што беа околу тие населби до Вал. Тоа беа нивните станови и нивните племенски родословија.
{4:34} Месовав, Јамлих и Амасиевиот син Јоса,
{4:35} Јоил и Јуј, синот Јосивиев, син на Серај, синот Асилов,
{4:36} Елиоинај, Јаков, Јесохај, Асај, Адил, Есимил и Венај,
{4:37} Зиса, синот Сифиин, син Алонов, син Едаев, син Симриев, син Семаин.
{4:38} Тие именуваните им беа старешини на своите родови, и нивните семејства се размножија многу.
{4:39} Затоа отидоа до Гедор до источната страна на долината за да бараат пасиште за своите стада.
{4:40} Најдоа изобилно и добро пасиште, и широка, безбедна и мирна земја. Бидејќи пред тоа таму живееја Хамовите потомци,
{4:41} Симеоновците, запишани по име, нападнаа во времето на јудејскиот цар Езекија та ги разбија нивните шатори и нивните засолништа. И ги истребија засекогаш, и се населија на нивно место, зашто таму беа пасиштата за нивните стада.
{4:42} Тогаш некои од оние што им припаѓаа на Симеоновите синови, нив пет стотини, излегоа на планината Сир, на чело со Фелатиј, Неариј, Рефај и Озил, Есееви синови.
{4:43} И го погубија Остатокот што беше избегал од Амаликците и се населија таму до денешниот ден.
{5:1} Синови на Израелевиот првенец Рувим. Тој навистина беше првенец, ама кога ја онечисти татковата постела, неговото право за првенство им беше дадено на синовите на Израелевиот син Јосиф, но не им беше запишано во родословието,
{5:2} зашто Јуда надвладеа меѓу браќата, а од него се роди кнез. Сепак правото на првенство му припадна на Јосифа.
{5:3} Синови на Израелевиот првенец Рувим беа: Анох, Фалуј, Есрон и Хармиј.
{5:4} Јоилови синови: неговиот син Семај, негов син Гог, негов син Симеј,
{5:5} негов син Миха, негов син Реај, негов син Вал,
{5:6} негов син Веир, кого го одведе во ропство асирискиот цар Телгат-Фелнасар; тој беше поглавар на Рувимовото племе.
{5:7} На неговите браќа, по семејства, кога се запишаа во племенското родословие по поколенија, главатар им беше Еил, Захариј,
{5:8} Вела, синот Азазов, син Семин, син Јоилов. Тој живееше во Ароир и до Нева и до Вал Меон.
{5:9} Кон исток неговата земја се простираше до влезот во пустината од реката Еуфрат, зашто добитокот му се намножи во Галадската Земја.
{5:10} Во Сауловото време војуваа со Агарјанците, кои загинаа од нивната рака; така се населија во нивните шатори по сето источно подрачје од Галад.
{5:11} Гадовите синови живееја близу до нив во Васанската Земја до Салха.
{5:12} Јоел беше главатар, а втор Сафан, па Јанај и Сафат во Васан.
{5:13} Нивни браќа по своите родови им беа: Михаил, Месулам, Сева, Јорај, Јахан, Зиј и Евер, седуммина.
{5:14} Тоа беа синови на Авихаил, синот Уриев, син на Јарој, син на Галад, син на Михаил, син на Јесисај, син на Јадон, син на Вуз.
{5:15} Ахиј, синот на Авдил, синот Гуниев, беше главатар на нивниот род.
{5:16} Живееја во Галад и во нивните селца, та по сите саронски пасишта до нивните краишта.
{5:17} Сите беа запишани во племенскиот родословник за време на јудејскиот цар Јотам и за време на израелскиот цар Јеровоам.
{5:18} Рувимови и Гадови синови, и половина на Манасиевото племе, храбри јунаци кои носеа штит и меч, та оптегнуваа лак и беа вешти во бој, беа четириесет илјади и седум стотини и шеесет војници.
{5:19} Војуваа против Агарјанците, Етурејците, Нафисејците и Нодавејците.
{5:20} Во бојот извикаа кон Господа, и Тој ги послуша, зашто се надеваа во Него: беа помогнати против непријателите, та им беа предадени во рацете Агарјанците со сите нивни сојузници.
{5:21} Го запленија нивниот добиток, педесет илјади камили и двеста и педесет илјади овци и кози, и две илјади магариња и одведоа во ропство сто илјади луѓе.
{5:22} Мнозина паднаа загинати, зашто тој бој беше од Бога; тогаш се населија на нивното место до преселувањето.
{5:23} Синовите од половината Манасиево племе се населија во таа земја од Васан до Вал-Ермон и до Сенир и до Ермонската Гора и се беа намножиле.
{5:24} Овие беа главатари на нивните родови: Ефер, Јесеј, Ели, Азрил, Еремиј, Одавиј и Јадил, храбри јунаци и угледни мажи: главатари во своите родови.
{5:25} Но кога Му изневерија на Бога на своите татковци и и се предадоа на прељубата со боговите на народите на онаа земја, кои Бог ги откорна пред нив,
{5:26} Израелевиот Бог ги разбуди непријателството на асирискиот цар Фула и непријателството на асирискиот цар Телгат-Фелнасар. Тие ги одведоа во ропство Рувимовото и Гадовото племе и половина од Манасиевото племе. Ги доведоа во Ала, во Авор и покрај Гозанската Река до денешниот ден.
{6:1} Левиеви синови беа: Гирсон, Каат и Мерариј.
{6:2} Каатови синови: Амрам, Исар, Хеврон и Озил.
{6:3} Амрамови чеда: Арон, Мојсеј и Мирјама. Аронови синови: Надав и Авијуд, Елеазар и Итамар.
{6:4} На Елеазар му се роди Финес, на Финес му се роди Ависуј;
{6:5} на Ависуј му се роди Вукиј, на Вукиј му се роди Озиј,
{6:6} на Озиј му се роди Зерај, а на Зерај му се роди Марајот.
{6:7} На Марајота му се роди Амариј, на Амарија му се роди Ахитов;
{6:8} на Ахитова му се роди Садок; на Садока му се роди Ахимас;
{6:9} на Ахимаса му се роди Азариј, на Азарија му се роди Јоанан;
{6:10} На Јоанана му се роди Азариј, кој беше свештеник во Храмот што го изгради Соломон во Ерусалим.
{6:11} На Азарија му се роди Амариј; на Амарија му се роди Ахитов;
{6:12} а на Ахитова му се роди Садок, на Садока му се роди Салум;
{6:13} на Салума му се роди Хелкиј, на Хелкија му се роди Азариј;
{6:14} на Азарија му се роди Јоседек.
{6:15} Јоседек отиде кога Господ ги одведе на заточение Јуда и Ерусалим преку Навуходоносоровата рака.
{6:16} Левиеви синови беа: Гирсон, Каат и Мерариј.
{6:17} Еве ги имињата на Гирсоновите синови: Ловениј и Симеј.
{6:18} Каатови синови беа: Амрам, Исар, Еврон и Озил.
{6:19} Мерариеви синови: Молиј и Мусиј. Ова се родовите на Левиевците според своите татковци.
{6:20} Од Гирсон: син му Левениј, неговиот син Јат, негов син Зима,
{6:21} негов син Јоах, негов син Идо, негов син Зера, негов син Етрај.
{6:22} Катови синови: син му Аминадав, неговиот син Кореј, негов син Асир,
{6:23} негов син Елкана, негов син Евијасаф,
{6:24} негов син Тахат, негов син Урил, негов син Озиј, негов син Саул.
{6:25} Елканини синови: Амасај и Ахимот;
{6:26} негов син Елкана, негов син Суфиј, негов син Махат;
{6:27} негов син Елијав, негов син Јероам, негов син Елкана. Елканини синови:
{6:28} Самоил, негов првенец, вториот Авиј.
{6:29} Мерариеви синови: Молиј, неговиот син Симеј, негов син Уза,
{6:30} негов син Симај, негов син Агиј, негов син Асаја.
{6:31} Ова се оние кои ги постави Давид за да се грижат за пеење во Господовиот Дом кога Ковчегот го најде таму своето почивалиште;
{6:32} оние кои служеа пред Престојувалиштето пред Шаторот на средбата, пеејќи, додека Соломон не го изгради Господовиот Дом во Ерусалим, и кои ја вршеа службата според пропишан редослед.
{6:33} Еве ги оние кои ја вршеа службата и нивните синови: од Каатовите синови: пејачот Еман, синот на Јоел, син на Самоил,
{6:34} син на Елкана, син на Јероам, син на Елил, син на Тоја,
{6:35} син на Суфа, син на Елкана, син на Мат, син на Амасај,
{6:36} син на Елкана, син на Јоил, син на Азариј, син на Софониј,
{6:37} син на Тахат, син на Асир, син на Авијасаф, син на Кореј,
{6:38} син на Исар, син на Каат, син на Левиј, синот Израелев.
{6:39} Брат му Асаф стоеше од десната страна; Асаф му беше син на Варахиј, синот на Симеј,
{6:40} син на Михаил, син на Васиј, син на Малхиј,
{6:41} син на Етниј, син на Зера, син на Адај,
{6:42} син на Етан, син на Зима, син на Симеј,
{6:43} син на Јат, син на Гирсон, синот Левиев.
{6:44} Мерариевите синови, нивните браќа, му стоеја од левата страна: Етан, синот на Кисиј, син на Авдиј, син на Малух,
{6:45} син на Асавиј, син на Амасиј, син на Хелкиј;
{6:46} син на Амасиј, син на Ваниј, син на Самир,
{6:47} син на Молиј, син на Мусиј, син на Мерариј, синот Левиев.
{6:48} Нивните браќа левити беа поставени за секаква служба во Шаторот на Божјиот Дом.
{6:49} Арон и неговите синови принесуваа жртви паленици и врз кадилниот жртвеник, извршувајќи ја сета работа во Светината над светините и вршејќи го обредот за очистување од сè над Израел, според сè што заповеда Божјиот слуга Мојсеј.
{6:50} Ова се Ароновите синови: син му Елеазар, неговиот син Финес, негов син Ависуј,
{6:51} негов син Вукиј, негов син Озиј, негов син Зерај,
{6:52} негов син Мерајот, негов син Амариј, негов син Ахитов,
{6:53} негов син Садок, негов син Ахимас.
{6:54} Ова се нивните живеалишта според населбите во нивното подрачје: на Ароновите синови од Каатовото семејство - зашто ним им падна жрепката -
{6:55} им го дадоа Хеврон во Јудејската Земја со пасиштата околу него.
{6:56} Градското Поле и неговите села му ги дадоа на Ефрониевиот син Халев.
{6:57} И така, им ги дадоа на Ароновите синови градовите - прибежишта Хеврон и Ливна со пасиштата, Јатир и Естемој со пасиштата,
{6:58} Илон со пасиштата, Девир со пасиштата,
{6:59} Асан со пасиштата и Вет-Семес со пасиштата.
{6:60} Од Венијаминовото племе: Гаваја со пасиштата, Алемат со пасиштата и Анатот со пасиштата; и така тринаесет градови според нивните родови.
{6:61} На другите Каатови синови според племенските родови им паднаа со жрепка десет градови од половината Манасиево племе.
{6:62} На Гирсоновите синови според нивните родови им припаднаа тринаесет градови од Исахаровото племе, од Асировото племе, од Нефталимовото племе и од Манасиевото племе во Васан.
{6:63} На Мерариевите синови според нивните родови им припаднаа со жрепка дванаесет градови од Рувимовото племе, од Гадовото племе и од Завулоновото племе.
{6:64} Така Израелевите синови им ги дадоа на левитите тие градови со пасиштата.
{6:65} Ги дадоа со жрепка, од племето на Јудините синови, од племето на Симеоновите синови и од племето на Венијаминовите синови, тие градови кои се спомнати по име.
{6:66} На оние кои беа од родовите на Каатовите синови, та добија со жрепка градови од Ефремовите племиња,
{6:67} им ги дадоа како градови - прибежишта Сихем со пасиштата во Ефремовата Гора и Гезер со пасиштата,
{6:68} Јокмеам со пасиштата, Вет-Орон со пасиштата,
{6:69} Ејалон со пасиштата и Гат-Римон со пасиштата.
{6:70} Од половината Манасиево племе им ги дадоа на родовите на другите Каатови синови: Анир со пасиштата и Вилеам со пасиштата.
{6:71} На Гирсоновите синови синови им ги дадоа од родовите на половината Манасиево племе Голан во Васан со пасиштата и Астарот со пасиштата.
{6:72} Од Исахаровото племе Кедес со пасиштата, Даврат со пасиштата,
{6:73} Рамот со пасиштата и Аним со пасиштата.
{6:74} Од Асировото племе Масал со пасиштата, Авдон со пасиштата,
{6:75} Хукок со пасиштата и Реов со пасиштата.
{6:76} Од Нефталимовото племе Кедес во Галилеја со пасиштата, Амон со пасиштата и Киријатаим со пасиштата.
{6:77} На другите Мерариеви синови им ги дадоа од Завулоновото племе Римон со пасиштата и Тавор со пасиштата.
{6:78} Од онаа страна на Јордан, спроти Ерихон, на источната страна на Јордан, им ги дадоа од Рувимовото племе Восор во пустината со пасиштата, Јасу со пасиштата,
{6:79} Кедимот со пасиштата и Мифат со пасиштата.
{6:80} Од Гадовото племе Рамот во Галад со пасиштата, Маханаим со пасиштата,
{6:81} Есевон со пасиштата и Јазир со пасиштата.
{7:1} Исахарови синови беа: Тола и Фуја, Јасув и Симрон, нив четворица.
{7:2} Толини синови: Озиј, Рефај, Ерил, Јамај, Евсам и Самоил, главатари на татковскиот дом на Тола, храбри јунаци подредени според сродство; во Давидово време ги имаше на број дваесет и две илјади и шест стотини.
{7:3} Озиеви синови: Израј, Израеви синови: Михаил, Овадиј, Јоил и Есиј, вкупно пет поглавари.
{7:4} Со нив според сродните семејства беа во воени чети за војна триесет и шест илјади луѓе, зашто имаа многу жени и синови.
{7:5} Нивните браќа, по сите Исахарови родови, храбри јунаци, беа вкупно осумдесет и седум илјади, и сите беа запишани во племенските родословници.
{7:6} Венијаминови синови: Вела, Вехер и Едијаил, тројца.
{7:7} Велини синови: Есвон, Озиј, Озил, Еримот и Ириј, пет семејни главатари, храбри јунаци; во племенскиот попис беа запишани дваесет и две илјади и триесет и четири.
{7:8} Вехерови синови: Земир, Јоас, Елиезер, Елијоенај, Амриј, Еримот, Авиј, Анатот и Аламер, сите Вехерови синови.
{7:9} Во племенскиот попис по колена, по семејни главатари, храбри јунаци, беа запишани дваесет илјади и двеста.
{7:10} Едијаилови синови: Валан, Валанови синови: Јеус, Венијамин, Ехуд, Ханан, Зитан, Тарсис и Ахисар.
{7:11} Сите Едијаилови синови по семејните главатари, храбри јунаци, беа седумдесет и две илјади и двеста, сè способни за војна.
{7:12} Суфеј и Упеј. Синови Ирови: Усеј; негов син Ахир.
{7:13} Нефталимови синови: Јасил, Гунуј, Есер и Салум, Валини синови.
{7:14} Манасиеви синови: Азрил, кого го роди Манасиевата соложница Арамејка; таа го роди и Махир, таткото Галадов.
{7:15} Махир се ожени од Уфеј и од Суфеј, сестра им се викаше Мака; името на другиот му беше Салпад, а Салпад имаше ќерки.
{7:16} Махировата жена Мака роди син, кому му го даде името Фарес. На брат му му го даде името Серес, а негови синови беа Улам и Ракем.
{7:17} Уламов син: Ведан. Тоа се синовите на Галад, синот Махиров, синот Манасиев.
{7:18} Неговата сестра Амолекета ги роди: Исуд, Авиезер и Мала.
{7:19} Семидини синови беа: Ахијан, Сихем, Лихиј и Анијам.
{7:20} Ефремови синови: Сутал, неговиот син Веред, негов син Тахат, негов син Елеад, негов син Тахат,
{7:21} негов син Завад, негов син Сутал, Есер и Елеад. Нив ги убија галадските граѓани, родени во земјата, зашто слегоа да им го одземат добитокот.
{7:22} Затоа нивниот татко Ефрем тажеше долго време, а браќа му одеа да го утешуваат.
{7:23} Тогаш влезе при својата жена, и таа забремени и роди син, а тој му даде име Верија, зашто несреќата се случи во неговата куќа.
{7:24} Ќерка му беше Сера, која ги изгради Долниот и Горниот Вет Орон и Узен-Сера.
{7:25} Син му беше Рефа, и Ресеф, неговиот син Тела, негов син Тахан,
{7:26} негов син Ладан, негов син Амијуд, негов син Елисам,
{7:27} негов син Нон, негов син Исус.
{7:28} Нивен имот и нивните населби беа: Ветил и неговите села, кон исток Наран, кон запад Гезер и неговите села до Газа со нејзините села.
{7:29} Во рацете на Манасиевите синови беа Вет-Сан со своите села, Танах со своите села, Мегидон со своите села, Дор со своите села. Во нив живееја синовите на Израеловиот син Јосиф.
{7:30} Асирови синови беа: Емна, Есва, Есвај и Верија, и нивната сестра Сера.
{7:31} Вериини синови: Евер и Малхил, тој беше Верзавитов татко.
{7:32} Евер им стана татко на Јафлит, Сомир, Хотам и на нивната сестра Суја.
{7:33} Јафлитови синови беа: Фасах, Вимал и Асват; тоа беа Јафлитови синови.
{7:34} А синови на неговиот брат Сомир: Рога, Јехув и Арам.
{7:35} Синови на неговиот брат Елем: Софа, Емна, Селис и Амал.
{7:36} Софини синови: Суја, Арнефер, Согал, Вериј, Емра,
{7:37} Восор, Од, Сама, Силиса, Итран и Веира.
{7:38} Етерови синови: Ефониј, Фиспа и Ара.
{7:39} Улини синови: Арах, Анил и Рисија.
{7:40} Сите овие беа Асирови синови, семејни главатари, одбрани храбри јунаци, поглавари меѓу кнезовите; кога беа запишани, беа дваесет и шест илјади во воени чети.
{8:1} Венијамина му се роди првенецот Вела, вториот Асвил, третиот Ара,
{8:2} четвртиот Ное и петтиот Рафа.
{8:3} Велини синови беа: Адар, Гира, Авијудов татко,
{8:4} Ависуј, Наман, Ахој,
{8:5} Гира, Сефуван и Урам.
{8:6} Тие беа Ехудови синови и им беа семејни главатари на оние кои живееја во Гаваја, откаде ги одведоа во ропство во Манахат;
{8:7} Наман, Ахиј и Гира; тој ги водеше во ропство, а му се родија Уза и Ахијуд.
{8:8} Сараим, откако ги остави жените Усима и Вара, доби синови во Моавското Поле:
{8:9} со својата жена Одеса ги имаше синовите: Јовав, Сивиј, Миса, Малхам,
{8:10} Јеус, Сахиј и Мирма; тоа беа неговите синови, семејни главатари.
{8:11} Со Усима му се родија Авитов и Елфал.
{8:12} Елфалови синови беа: Евер, Мисам и Самед; тој ги изгради Онон и Лод со нивните села.
{8:13} Потоа Вериј и Сем. Тие им беа семејни главатари на оние кои живееја во Еалон и кои ги истераа гатските жители.
{8:14} Ахио, Сасак, Јеремот,
{8:15} Зевадиј, Арад, Адер,
{8:16} Михаил, Еспа и Јоха беа Вериини синови.
{8:17} Зевадиј, Месулам, Езекиј, Евер,
{8:18} Исмерај, Езлиј и Јовав беа Елфалови синови.
{8:19} Јаким, Зихриј, Завдиј,
{8:20} Елинај, Зилтај, Елил,
{8:21} Адај, Вераја и Симрат беа Семиеви синови.
{8:22} Јесфан, Авер, Елеил
{8:23} Авдон, Зихриј, Анан,
{8:24} Ананиј, Елам, Антотиј,
{8:25} Ефедиј, Фануил беа Сасакови синови.
{8:26} Самсерај, Сеариј, Готолиј,
{8:27} Јаресиј, Илија и Зихриј беа Јеровоамови синови.
{8:28} Тоа беа главатарите на семејствата подредени по колена. Живееја во Ерусалим.
{8:29} Во Гаваон живееја: прататкото Гаваон, чија жена се викаше Мака.
{8:30} Негов син првенец беше Авдон, па Сур, Ис, Вал, Надав,
{8:31} Гедор, Ахиј, Зехер,
{8:32} и Миклот, кому му се роди Симеј; па и тие живееја кај своите браќа во Ерусалим, заедно со своите браќа.
{8:33} На Нир му се роди Кис, а на Киса му се роди Саул, на Саула му се родија: Јонатан, Малки-Суа, Авинадав и Есвал.
{8:34} Јонатанов син беше Мери-Вал; на Мери-Вала му се роди Миха.
{8:35} Михини синови беа: Фитон, Мелех, Тареј и Ахаз.
{8:36} На Ахаза му се роди Јоад; на Јоада му се родија Алемет, Азмавет и Зимриј; на Зимрија му се роди Моса.
{8:37} На Моса му се роди Винеј, чиј син беше Рафа, а негов син Елеас, негов син Асил.
{8:38} Асил имаше шест синови, на кои имињата им се: Азрикам, неговиот првенец, Вохеру, Исмаил, Сеариј, Овадиј и Анан; сите тие беа Асилови синови.
{8:39} Синови на неговиот брат Исек беа: Улам, неговиот првенец, вториот Еус, третиот Елифелет.
{8:40} Уламовите синови беа храбри јунаци, кои оптегнуваа лак и имаа многу синови и внуци, сто и педесет. Сите тие беа од Венијаминовите синови.
{9:1} Сите Израелци беа запишани во племенските родословници, а запишани се и во книжниот свиток на израелските цареви. А Јудејците заради беззаконија беа одведени на заточение во Вавилон.
{9:2} Први жители на свој имот и во свои градови беа Израелците, свештениците, левитите и Нетинците.
{9:3} Во Ерусалим живееја луѓе од Јудините синови, од Венијаминовите синови, од Ефремовите синови и од Манасиевите синови, и тоа:
{9:4} Гутај, синот на Амијуд, син на Амриј, син на Имриј, син на Вениј, првенец, со своите синови.
{9:5} Од Силоновите синови: првородениот Асаија и синовите негови.
{9:6} Од Зериевите синови: Јеуил и неговите браќа, шест стотини и девеесет.
{9:7} Од Венијаминовите синови Салуј, синот на Месулам, син на Одуј, Асенуинин син;
{9:8} Евниј, Јеровоамов син, и Ила, синот на Озиј, син на Махриј, и Месулам, син на Сефатиј, син на Рагуил, син Ивниин,
{9:9} Имаа по своите родови девет стотини педесет и шест браќа. Сите тие беа главатари, секој на својот род.
{9:10} Од свештениците: Едај, Јојарив и Јахин,
{9:11} Азариј, синот Хелкиев, син на Месулам, син на Садок, син на Мерајот, син Ахитов, настојник во Божјиот Дом.
{9:12} Адај, син Јеровоамов, син на Пасхор, син на Малхиј, син на Масај, син на Адил, син на Јазир, син на Месулам, син на Месилемит, син Имиров.
{9:13} Нивните браќа, глави на семејства, борци кои извршуваа служба во Божјиот Дом, беа илјада осум стотини и шеесет.
{9:14} Од левитот Семај, синот Асув, син на Азрикам, син на Асавиј, меѓу Мерариевите синови;
{9:15} Ваквакар, Ерес, Галал и Матаниј, син на Миха, син на Зихриј, синот Асафов;
{9:16} Овадиј, син на Семај, син на Галал, син Едутунов, и Варахиј, синот на Аса, Елканиниот син, кој живееше во Нетофатските Села.
{9:17} Вратари: Салум, Акув, Талмон и Ахиман, и нивните браќа; Салум беше главатар;
{9:18} и досега беше при царската врата кон исток. Тие беа вратари по четири на левитите.
{9:19} Салум, синот Кореев, син на Евијасаф, син на Кореј, со своите браќа Кореевците од нивните семејства, беа одговорни за богослужбата; тие ги чуваа праговите на Шаторот, додека нивните татковци го чуваа влезот во Господовиот Стан.
{9:20} Елеазаровиот син Финес некогаш беше настојник над нив (Господ беше со него!).
{9:21} Меселемииниот син Захариј беше вратар при вратата на Шаторот на средбата.
{9:22} Сите одбрани вратари на праговите беа двеста и дванаесет. Беа запишани во родословниците на своите села. На служба ги поставија Давид и гледачот Самоил заради нивната верност.
{9:23} Тие и нивните синови чуваа стража при вратите на Господовиот Дом, Домот на Шаторот.
{9:24} Вратарите стоеја на четири страни: на исток, на запад, на север и на југ.
{9:25} Нивните браќа од по селата доаѓаа одвреме навреме за да им се придружат по седум денови.
{9:26} Само четири вратарски настојници беа постојано во служба. Беа левити, поставени над собите и над ризниците на Божјиот Дом.
{9:27} Ноќеваа околу Божјиот Дом, зашто должноста им беше да стражарат и да отклучуваат секое утро.
{9:28} Некои од нив беа одговорни за богослужбените посатки. Ги пребројуваа кога ги внесуваа и кога ги изнесуваа.
{9:29} Некои од нив се грижеа за покуќнината, за сите посветени работи, за чистото брашно, за виното, за маслото, за темјанот и за мирисите;
{9:30} а некои од свештеничките синови правеа маст од тие мириси.
{9:31} Мататиј, еден од левитите, првенец на Салум Кореецот, се грижеше за работите што се печеа во сад за пржење.
{9:32} Некои од Каатовците, од нивните браќа, беа одговорни за лебовите што се поставуваа секоја сабота.
{9:33} Тие беа и пејачи, главатари на левитските семејства. Кога беа слободни живееја во храмските соби, зашто беа на должност дење и ноќе.
{9:34} Тоа беа главатари на левитските семејства според своето сродство. Тие главатари живееја во Ерусалим.
{9:35} Во Гаваон живееја: Гаваоновиот татко Ехил, на чија жена името и беше Мака.
{9:36} Син првенец му беше Авдон, па Сур, Ис, Вал, Нир, Надав,
{9:37} Гедор, Ахиј, Захариј и Миклот.
{9:38} На Миклота му се роди Симеам. И тие живееја во Ерусалим, со своите браќа.
{9:39} На Нира му се роди Кис; а на Кис му се роди Саул; на Саула му се роди Јонатан, Малхи-Суј, Авинадав и Есвал.
{9:40} Јонатанов син беше Мери-Вал. На Мери-Вала му се роди Миха.
{9:41} Михини синови беа: Фитон, Мелех, Тереј и Ахаз.
{9:42} На Ахаза му се роди Јара; на Јара му се родија Алемет, Азмавет и Зимриј; на Зимрија му се роди Моса.
{9:43} На Моса му се роди Винеј; негов син беше Рафај, негов син Елеас, негов син Асил.
{9:44} Асил имаше шест синови, на кои имињата им се: Азрикам, Вохеруј, Исмаил, Сеариј, Овадиј и Анан; тоа се Асилови синови.
{10:1} Филистејците завојуваа против Израелците. Израелците избегаа пред нив и паѓаа убивани по гората Гелвуј.
{10:2} Филистејците ги притиснаа Саула и неговите синови, и ги погубија Сауловите синови Јонатана, Авинадава и Мелхи-Суа.
{10:3} Бојот стана пожесток околу Саула. Го изненадија стрелци со лакови, и тој падна ранет од стрелците.
{10:4} Тогаш Саул му рече на својот оруженосец: „Извлечи го својот меч и прободи ме, за да не дојдат тие необрежанци и за да не ми се наругаат.” Ама неговиот оруженосец се исплаши и не сакаше да го направи тоа. Затоа Саул го зеде мечот и се фрли врз него.
{10:5} Кога оруженосецот виде дека Саул почина, и тој се фрли врз својот меч и умре.
{10:6} Така во оној ден загинаа заедно Саул, неговите три сина и сиот негов дом.
{10:7} Кога сите Израелци, кои беа во долината, видоа дека Израелевите синови избегаа и дека загина Саул со синовите, ги оставија своите градови и се разбегаа. Филистејците дојдоа и се населија во нив.
{10:8} Кога утреден Филистејците дојдоа за да ги ограбат убиените, ги најдоа Саула со неговите синови каде лежат мртви на гората Гелвуј.
{10:9} Откако го соблекоа, му ги зедоа главата и оружјето та ги испратија по Филистејската Земја наоколу јавувајќи им ја веста на своите идоли и на народот.
{10:10} Потоа оружјето го ставија во храмот на својот бог, а черепот му го изложија во Дагоновиот храм.
{10:11} Кога слушнаа сите во Галадскиот Јавис што направија Филистејците со Саула,
{10:12} станаа сите храбри луѓе и ги зедоа Сауловото мртво тело и телата на неговите синови и, откако ги донесоа во Јавис, ги погребаа нивните коски под дабот во Јавис; и постеа седум дена.
{10:13} Така загина Саул за своето беззаконие, кое го направи пред Господа: не ги пазеше Господовите заповеди, и врз тоа ја праша за совет бајачката,
{10:14} а не Го праша Господа; затоа го уби и го пренесе царството на Јесеевиот син Давид.
{11:1} Тогаш сите Израелци се собраа кај Давида во Хеврон и рекоа: „Еве, ние сме од твојата коска и од твоето месо.
{11:2} Уште порано, додека Саул беше цар, ти управуваше со сите движења на Израел; Господ, твојот Бог, ти рече: ‘Ти ќе го пасеш Мојот Израелски народ, и ти ќе бидеш водач над Мојот народ Израел.’”
{11:3} Така дојдоа сите израелеви старешини кај царот во Хеврон, а царот Давид склучи со нив сојуз во Хеврон пред Господа, и го помазаа Давида за цар над Израел, како што Господ му имаше речено на Самоила.
{11:4} Тогаш Давид отиде со сите Израелци во Ерусалим, а тоа е Евус, зашто таму беа Евусејците и живееја во онаа земја.
{11:5} Но Евусејците му порачаа на Давида: „Не ќе влезеш ваму!” Сепак Давид ја освои Сионската Тврдина, односно Давидовиот Град.
{11:6} Зашто Давид рече: „Кој прв ќе ги порази Евусејците, ќе биде врховен началник и кнез.” Прв се искачи Серуиниот син Јоав и стана началник.
{11:7} Тогаш Давид се насели во таа тврдина; затоа ја нарекоа Давидов Град.
{11:8} Тогаш го изгради градот наоколу, од Милон до оградата, а Јоав го обнови другиот дел на градот.
{11:9} Давид стануваше сè посилен, зашто Господ над Војските беше со него.
{11:10} Еве ги началниците на Давидовите јунаци кои работеа јуначки покрај него за неговото царство со сиот Израел за да го зацарат, според Господовото слово, над Израел.
{11:11} Еве го пописот на Давидовите јунаци: Ахмониевиот син Јасовеам, главатар на триесетмина; тој замавна со своето копје на триста и ги погуби одеднаш.
{11:12} По него Додовиот син Елеазар, Ахошанец, еден од трите јунаци.
{11:13} Тој беше со Давида во Фас-Дамим, кога Филистејците се собраа за бој, а таму имаше поле полно со јачмен; кога народот почна да бега пред Филистејците,
{11:14} тие застанаа сред тоа поле и го одбранија истепувајќи ги Филистејците. Така Господ им даде голема победа.
{11:15} Тројца од тие триесетмина еднаш слегоа до стената кај Давида во Одаламската Пештера, кога филистејските чети стоеја во Рафајската Долина.
{11:16} Тогаш Давид беше во своето укрепено место, а филистејската посада тогаш беше во Витлеем.
{11:17} Давид посака: „О кога некој би ме напил вода од Витлеемскиот Кладенец што е кај вратата!”
{11:18} Тогаш тие тројца продреа низ филистејскиот логор и, откако нацрпија вода од Витлеемскиот Кладенец, му ја донесоа и му ја дадоа на Давида. Но Давид не сакаше да пие, туку ја истури како налевница за Господа
{11:19} говорејќи: „Да не ми даде мојот Бог да го направам тоа! Зар да ја пијам крвта на овие луѓе? Та изложувајќи го животот на смрт, донесоа вода.” И не сакаше да пие. Ете тоа го направија тие тројца јунаци.
{11:20} Ависеј, братот Јоавов, беше началник над триесетмина; тој замавнуваше со копје против триста, ги погуби и се прослави меѓу тројцата.
{11:21} Беше меѓу тројцата повиден од другите двајца, и им беше началник, ама не ги достигна првите тројца.
{11:22} Венај син Јодаев, јунак од Кавсеил, богат со јуначки дела, ги уби двата сина на Ариел од Моав; тој во еден снежен ден слезе и уби лав сред јама.
{11:23} Уби и некој Египетец, човек од пет лакти. Египетецот во раката имаше копје како ткајачко вратило, а тој излезе пред него со стап и, откако му го истрга на Египетецот копјето од раката, го уби со неговото копје.
{11:24} Тоа го направи Јодаевиот син Венај и се прослави со името меѓу оние тројца јунаци.
{11:25} Беше најпрочуен меѓу триесетмината, но не ги достаса оние тројца. Давид го постави за заповедник на своите телохранители.
{11:26} Храбри јунаци беа: Јоавовиот брат Асаил, Додовиот син Елханан од Витлеем,
{11:27} Арорецот Самот, Фелонецот Хелис;
{11:28} Икисовиот син Ира, Текоец, Анатотецот Авиезер;
{11:29} Хусецот Сивехај, Илај Ахохецот;
{11:30} Марај Нетофатецот, Ваниниот син Хелед, Нетофатец;
{11:31} Риваевиот син Итај од Гаваја на Венијаминовите синови, Венај Фаратонецот;
{11:32} Урај од Гаските Потоци, Авил Варумецот,
{11:33} Елијав Салвонецот.
{11:34} Синови на Асим Гизонецот: Сагиниот син Јонатан, Арарец;
{11:35} Сахаровиот син Ахијам, Арарец, Уровиот син Елифал;
{11:36} Ефер Мехирецот, Ахиј Фелонецот;
{11:37} Есро Кармилецот, Есваевиот син Нарај;
{11:38} Натановиот брат Јоил, Агиревиот син Мивар;
{11:39} Амонецот Селек, Виротецот Нарај, штитоносец на Серуиниот син Јовав;
{11:40} Ира Јетерецот, Гарив Јетерецот;
{11:41} Хетеецот Уриј, Алаевиот син Завад;
{11:42} Сизиниот син Адина, Рувимец, началник на Рувимовото племе, и триесетмина со него.
{11:43} Мехиниот син Анан и Јосафат Митнеецот.
{11:44} Озиј Астеротецот, Сама и Ехил синови на Ароирецот Хотан;
{11:45} Симриевиот син Едијаил и брат му Јоха Тисецот.
{11:46} Махавецот Елил и Елнамовите синови Еривај и Осавиј и Моавецот Етем;
{11:47} Елил, и Овид и Месовеецот Јасил.
{12:1} Еве ги оние што дојдоа кај Давида во Сиклаг, додека уште се криеше од Саула синот Кисов, и кои беа меѓу јунаците помагачи во бојот;
{12:2} умееја да ракуваат со лакот и со десницата и со левицата, и знаеја да се служат со камења и со стрели. Од Сауловите браќа, Венијаминовците:
{12:3} началникот Ахиезер и Јоас, синови на Гаваецот Семај, па Езил и Фелет, синови Азмаветови, и Верах и Јуј Анатотец;
{12:4} Гаваонец Исмај, јунак меѓу триесетмината и над триесетмината, Еремиј, Јазаил, Јоанан и Јозавад Гедиротец;
{12:5} Елузај, Еримот, Валиј, Семариј и Сефатиј Аруфец;
{12:6} Елкана, Есиј, Азареил, Јоезер и Јасовеам, Кореовци;
{12:7} Јоил и Зевадиј, синови на Јероам Гедорец.
{12:8} Некои Гадовци преминаа кон Давида во тврдината во пустината, храбри јунаци, воини, вешти на бој, вооружени со штит и со копје; лицата им беа како лавски, а беа брзи како срни по горите:
{12:9} началникот Есер, втор Овадиј, трет Елијав;
{12:10} четврти Мисман, петти Еремиј,
{12:11} шести Атај, седми Елил;
{12:12} осми Јоанан, деветти Елзавал,
{12:13} десетти Еремиј, единаесетти Мохванај.
{12:14} Тоа беа воени старешини од Гадовите синови, најмалиот над стотина, а најголемиот над илјада.
{12:15} Тоа се оние кои во првиот месец преминаа преку Јордан, кога се разлеа преку сите свои брегови, и кои ги растераа сите жители од длабоките долини на исток и на запад.
{12:16} Дојдоа и од Венијаминовите и од Јудините синови кај Давида во тврдината.
{12:17} Давид излезе пред нив и, откако проговори, им рече: „Ако доаѓате со мир кај мене за да ми помогнете, моето срце ќе се соедини со вашето; ако дојдовте за да ме предадете на моите непријатели, Бог на нашите татковци нека види и нека суди, зашто нема неправда врз моите раце!”
{12:18} Тогаш духот го опфати Амасај, началникот над триесетмината, и тој рече: „Тебе, Давиде! Со тебе, Јесеев сине, мир! Мир со тебе, мир со оној кој ти помага, зашто твој помошник е твојот Бог!” Така Давид ги прими и ги постави меѓу војводите над четите.
{12:19} Некои од Манасиевите синови преминаа кај Давида кога одеше со Филистејците во бој против Саула, но не им помогна, зашто филистејските кнезови, откако размислија добро, го отпуштија, велејќи: „Би можел да премине кај својот господар Саул, а тоа ќе нè чини главите.”
{12:20} И така кога се враќаше во Сиклаг, преминаа кај него од Манасиевото племе: Адна, Јозавад, Едијаил, Михаил, Јозавад, Елиуј и Салтај, главатари илјадници во Манасиевото племе.
{12:21} Тие му помагаа на Давида против разбојничките чети, зашто сите беа храбри јунаци, та станаа заповедници во неговата војска.
{12:22} Навистина одден наден доаѓаа кај Давида за да му помагаат, сè додека неговата војска не стана огромна како Божја војска.
{12:23} Еве го бројот на луѓето вооружени за војна, кои дојдоа кај Давида во Хеврон за да го пренесат на него Сауловото царство, според Господовата повелба:
{12:24} Јудини синови, кои носеа штит и копје, шест илјади и осум стотини вооружени за војна.
{12:25} Од Симеоновите синови, храбри јунаци за војна, седум илјади и сто.
{12:26} Од Левиевите синови четири илјади и шест стотини.
{12:27} Така и Јодај, главатар на Ароновите потомци, и со него три илјади и седум стотини;
{12:28} и младиот Садок, храбар јунак, и од неговиот род дваесет и два кнеза.
{12:29} А од Венијаминовите синови, од Сауловите браќа, три илјади, зашто дотогаш најголемиот дел уште му остана верен на Сауловиот дом.
{12:30} Ефремови синови дваесет илјади и осум стотини, сè храбри јунаци, луѓе на глас во своите семејства.
{12:31} Од половината Манасиево племе осумнаесет илјади спомнати по име, за да дојдат да го зацарат Давида.
{12:32} Од Исахаровите синови, кои умееја да го разберат своето време и да сознаат што треба да направи Израел; двеста нивни главатари. Сите нивни браќа им беа подложени.
{12:33} Од Завулоновите синови, способни за војна и вооружени за бој со секакво бојно оружје, педесет илјади, кои со смело срце се подредија во бојни редови.
{12:34} Од Нефталимовото племе илјада кнезови и со нив триесет и седум илјади луѓе со штитови и со копја;
{12:35} од Дановото племе дваесет и осум илјади и шест стотини вооружени за бој,
{12:36} а од Асировото племе четириесет илјади способни за војска и за бој опремени.
{12:37} Од оние отаде Јордан, од Рувимовото, од Гадовото и од половината Манасиево племе, сто и дваесет илјади луѓе со секакво воено оружје.
{12:38} Сите тие војници, подредени во бојни редови, дојдоа со чесно срце во Хеврон за да го зацарат Давида над сиот Израел; и сите други Израелци беа еднодушни за да го постават Давида за цар.
{12:39} Поминаа три дни со Давида, јадејќи и пиејќи. Браќата подготвија сè за нив.
{12:40} Нивните најблиски соседи, сè до Исахар, Завулон и Нефталим, донесуваа храна на ослиците, на камилите и на мазгите, а со воловите јадења: брашно, смоквени низаници, суво грозје, вино, масло, крупен и ситен добиток изобилно, зашто беше веселба во Израел.
{13:1} Давид се советуваше со илјадниците, стотниците и со сите водачи.
{13:2} И тој му рече на целиот Израелев собор: „Ако ви е право та ако нашиот Бог Господ одлучил така, ќе испратиме гласници на сите други браќа во Израелевата земја, а исто така и на свештениците со нив и на левитите по градовите на нивните пасишта, за да се обединат со нас.
{13:3} Ќе го пренесеме кај себе Ковчегот на својот Бог, зашто навистина не го баравме во Сауловите денови.”
{13:4} Сиот собор одлучи да се направи така, зашто тоа беше право во очите на сиот народ.
{13:5} Така Давид го собра сиот Израелев народ од Египетскиот Сихор па до влезот во Емат, за да го донесат Божјиот Ковчег од Киријат-Јарим.
{13:6} Давид со сиот Израел тргна во Вал, во Киријат-Јарим, што е во Јуда, за да го пренесат оттаму Божјиот Ковчег наречен со името на Господа, кој престолува над херувимите.
{13:7} Го изнесоа Божјиот Ковчег на нова кола од Авинадавовата куќа; а Уза и Ахиј управуваа со колата.
{13:8} Давид и сиот Израел играа пред Господа со сета сила пеејќи наспоредно со звуци на гуслиња, псалтири, тапанчиња, на кимвали и на труби.
{13:9} Кога дојдоа до Хидоновото Гумно, Уза посегна со раката за да го придржи Ковчегот, зашто воловите не го превртија за малку.
{13:10} Но Господ се разгневи на Уза и го удри, зашто ја испружи раката кон Ковчегот. Таму умре пред Бога.
{13:11} На Давида му беше жал дека Господ го удри така Уза, и тој го нарече тоа место Ферес-Уза, како што се вика и ден-денес.
{13:12} Во тој ден Давид се исплаши од Господа и рече: „Како ќе го донесам кај себе Божјиот Ковчег?”
{13:13} Не го премести Ковчегот кај себе во Давидовиот Град, туку го засолна во куќата на Гетеецот Овид-Едом.
{13:14} И Божјиот Ковчег остана кај Овид-Едомовото семејство, во неговиот дом, три месеци. Затоа Господ ги благослови Овид-Едомовата куќа и сè што имаше.
{14:1} Тирскиот цар Хирам му испрати на Давида пратеништво и кедрови дрва, ѕидари и дрводелци за да му градат дворец.
{14:2} Тогаш Давид созна дека Господ го потврди за цар над Израел и дека го возвишил неговото царство заради Својот Израелски народ.
{14:3} Давид зеде уште жени во Ерусалим и имаше уште синови и ќерки.
{14:4} Еве ги имињата на децата што му се родија во Ерусалим: Самуј, Совав, Натан, Соломон,
{14:5} Евар, Елисуј, Елфалет,
{14:6} Нога, Нефег, Јафија,
{14:7} Елисам, Велијад и Елифалет.
{14:8} Кога Филистејците чуја дека го помазаа Давида за цар над сиот Израел, сите излегоа за да го бараат Давида. Откако го чу тоа, Давид излезе пред нив.
{14:9} Филистејците дојдоа и се раширија по Рафајската Долина.
{14:10} Тогаш Давид Го праша Бога: „Можам ли да ги нападнам Филистејците? Сакаш ли да ми ги предадеш мене во рацете?” Господ му одговори: „Нападни, зашто ќе ти ги предадам тебе во рацете!”
{14:11} Тогаш тргнаа во Вал Ферасим, и Давид таму ги истепа. Давид рече: „Бог навлегува меѓу моите непријатели со мојата рака, како што навлегува водата.” Затоа она место беше наречено Вел Ферасим.
{14:12} Таму ги оставија своите богови; а Давид заповеда и ги изгореа во оган.
{14:13} Пак Филистејците се раширија по онаа долина.
{14:14} Давид пак Го праша Бога, а Бог му одговори: „Не оди по нив, туку опкружи ги и нападни врз нив од спротивната страна на Бекаим.
{14:15} Па кога ќе чуеш шум од чекори по Бекаимските Врвови, тогаш излези во бој, зашто тогаш Бог ќе оди пред тебе за да ја погуби филистејската војска.
{14:16} Давид направи како што му заповеда Бог; и ја поразија филистејската војска од Гаваон до Гезер.
{14:17} Давидовото име се прочу по сите земји, а Господ им влеа страв од него на сите народи.
{15:1} Тогаш Давид изгради дворци во Давидовиот Град, подготви место за Ковчегот и му оптегна Шатор.
{15:2} Потоа Давид рече: „Никој не смее да го носи Божјиот Ковчег освен левитите, зашто Господ ги избра нив за да го носат Божјиот Ковчег и за да му служат довека.”
{15:3} Давид го собра сиот Израел во Ерусалим за да го пренесат Господовиот Ковчег горе на неговото место што му го беше подготвил.
{15:4} Давид ги собра и Ароновите синови и левитите.
{15:5} Од Каатовите синови: кнезот Урил и сто и дваесет негови браќа;
{15:6} од Мерариевите синови: кнезот Асај и двеста и дваесет негови браќа;
{15:7} од Гирсоновите синови: кнезот Јоел и сто и триесет негови браќа.
{15:8} Од Елисафановите синови: кнезот Семај и двеста негови браќа.
{15:9} Од Хевроновите синови: кнезот Елил и осумдесет негови браќа;
{15:10} од Озиловите синови: кнезот Аминадав и сто и дваесет негови браќа.
{15:11} Тогаш Давид ги повика свештениците Садок и Авијатар, и левитите Урил, Асај, Јоил, Самај, Елил и Аминадав,
{15:12} па им рече: „Вие сте главатари на левитските семејства; осветете се себеси и своите браќа за да го пренесете горе Ковчегот на Господа, Израелевиот Бог, на местото што му го подготвив.
{15:13} Зашто нè погуби Господ, нашиот Бог, затоа што првиот пат вие не бевте присутни и затоа што не Го баравме онака како што треба.”
{15:14} Тогаш свештениците и левитите се осветија за да го пренесат горе Ковчегот на Господа, Израелевиот Бог.
{15:15} Левитските синови го понесоа Божјиот Ковчег, на своите раменици, на драгови, како што заповеда Мојсеј според Господовиот збор.
{15:16} Тогаш Давид им рече на левитските кнезови да од своите браќа постават пејачи со музички справи, со псалтири, со гуслиња и со кимвали, за да се слуша и за да се одгласува силно радосното пеење.
{15:17} Левитите ги поставија Јоиловиот син Еман, а од неговите браќа Варахиевиот син Асаф, и од нивните браќа, Мерариевите синови, Кисеовиот син Етан.
{15:18} Со нив нивните браќа од вториот ред: Захариј, синот Јазилов, Семирамот, Ехил, Униј, Елијав, Венаја, Масиј, Мататиј, Елифел, Микнеј, Овид-Едом и Еил, вратари.
{15:19} А пејачите Еман, Асаф и Етан удираа громко во бронзените кимвали.
{15:20} А Захариј, Азил, Семирамот, Ехил, Униј, Елијав, Масиј и Венаја во псалтири со високи звуци;
{15:21} а Мататиј, Елифел, Микнеј, Овид-Едом, Елиј и Азазиј во гуслиња, во осминска придружба.
{15:22} Хенаниј, кнезот на оние левити кои го носеа Ковчегот, управуваше со пренесувањето, зашто беше вешт.
{15:23} Варахиј и Елкана беа вратари кај Ковчегот.
{15:24} Севаниј, Јосафат, Натанаил, Амасај, Захариј, Венаја и Елиезер, свештеници, трубеа во труби пред Божјиот Ковчег; Овид-Едом и Ехиј беа вратари кај Ковчегот.
{15:25} Така Давид со израелските старешини и со илјадниците одеше радосно пренесувајќи го горе Ковчегот на Господовиот Завет од Овид-Едомовата куќа.
{15:26} Кога Бог им помогна на левитите кои го носеа Ковчегот на Господовиот Завет, жртвуваа седум јунци и седум овни.
{15:27} Давид беше наметнат со плашт од тенко платно, а исто така и сите левити кои го носеа Ковчегот, и пејачите и Хенаниј кој управуваше со носачите среде пејачите. Давид имаше ленен наплеќник врз себе.
{15:28} Така сиот Израел го пренесуваше горе Ковчегот на Господовиот Завет, радосно воскликнувајќи наспоредно со звуците на роговите, трубите и кимвалите, играјќи при звуците на псалтирите и гуслињата.
{15:29} Кога Ковчегот на Господовиот Завет влегуваше во Давидовиот Град, Сауловата ќерка Михала, гледајќи од прозорецот, го виде царот Давид како скока и игра, и таа го презре во своето срце.
{16:1} Тогаш го внесоа Божјиот Ковчег и го поставија сред шаторот што му го беше оптегнал Давид. Тогаш принесоа паленици и помирителни жртви пред Господа.
{16:2} Откако принесе паленици и помирителни жртви, Давид го благослови народот во Господовото име.
{16:3} Тогаш им подели на сите Израелци, на мажите и на жените, секому по еден кружен леб, парче месо и низаница суво грозје.
{16:4} Тогаш постави пред Господовиот Ковчег службеници, од левитите, да Го вознесуваат, да Го слават и да Го фалат Господа, Израелевиот Бог, и тоа:
{16:5} главатарот Асаф, а втор по него Захариј, потоа Еил, Семирамот, Ехил, Мататиј, Елијав, Венаја, Овид-Едом и Еил со псалтири и гуслиња; Асаф удираше во кимвали.
{16:6} Свештениците Венаја и Јазил беа непрекратно со труби пред Ковчегот на Господовиот Завет.
{16:7} Во тој ден Давид им довери за првпат на Асаф и на неговите браќа да Го слават Господа со овај псалм:
{16:8} Славете Го Господа, повикувајте Му го Името; навестувајте ги сред народите Неговите дела!
{16:9} Пејте Му, свирете Му, проповедајте ги сите Негови чудеса!
{16:10} Фалете се со Неговото свето Име, нека се радува срцето на оние што Го бараат Господа!
{16:11} Барајте Го Господа и Неговата сила, барајте го секогаш Неговото лице!
{16:12} Спомнете си за чудата што ги направи, за Неговите чуда и за судовите на Неговата уста,
{16:13} Израелевиот род е Негов слуга, Јакововите синови Негови избраници.
{16:14} Тој е Господ, наш Бог; Неговите судови се по сета земја!
{16:15} Спомнувајте си секогаш за Неговиот Завет, за словото кое им го објави на илјадници поколенија;
{16:16} за Заветот што го склучи со Авраама и Неговата заклетва на Исака.
{16:17} Тоа им го постави како закон на Јакова, како вечен Завет на Израел.
{16:18} Велејќи: „Тебе ќе ти ја дадам Ханаанската Земја како дел во ваше наследство.”
{16:19} Тие беа малубројни, и ништожни, и придојденици во неа.
{16:20} Одеа од народ до народ, од едно царство кон друг народ.
{16:21} Но Тој не му дозволи никому да ги угнетува, ги казнуваше заради нив царевите:
{16:22} ”Не допирајте ги Моите помазаници, не правете им зло на Моите пророци!”
{16:23} Пеј Му на Господа, цела Земјо! Проповедајте го од ден на ден Неговото спасение!
{16:24} Кажувајте им ја на незнабошците Неговата слава, на сите народи Неговите чудеса.
{16:25} Велик е Господ, предостоен за фалба, пострашен од сите богови.
{16:26} Ништожни се сите богови на народите. Господ ги создаде небесата.
{16:27} Славата и величеството се пред Него, силата и радоста во Неговото Светилиште.
{16:28} Дајте Му ги на Господа, народни племиња, дајте Му ги на Господа славата и честа!
{16:29} Дајте Му ја на Господа славата на Неговото Име, носете приноси и доаѓајте пред Неговото лице! Поклонете Му се на Господа во блесокот на Неговата светост!
{16:30} Трепери пред Него, сета Земјо! Ја зацврсти вселената за да не се заљулее.
{16:31} Небесата нека се веселат и земјата нека воскликнува; нека се зборува меѓу незнабошците: „Господ царува!”
{16:32} Морето нека бучи и сè што е во него; полето нека се радува и што е на него!
{16:33} Горските дрвја нека ликуваат пред Господа, зашто доаѓа да и суди на земјата.
{16:34} Славете Го Господа зашто е добар, зашто е вечна Неговата љубов.
{16:35} И речете: „Спаси нè, о Боже, Спасителу наш, и собери нè и избави нè од безбожните народи, за да го славиме Твоето свето Име, за да се гордееме со Твојата слава.”
{16:36} Благословен да е Господ, Израелевиот Бог, одвека довека! И сиот народ рече: „Амин! Алилуја!”
{16:37} И таму пред Ковчегот на Господовиот Завет ги оставија Асафа и неговите браќа за да служат пред Ковчегот непрекратно, колку што треба од ден во ден;
{16:38} и Овид-Едома со неговите браќа, нив шеесет и осум, Овид-Едома, синот Једутунов, и Оса, за да бидат вратари;
{16:39} а свештеникот Садок со неговите браќа свештеници пред Господовото Престојувалиште на високото место во Гаваон,
{16:40} за да Му принесуваат паленици на Господа на жртвеникот за паленици без престанок, наутро и навечер, и за да вршат сè, што е напишано во Законот што Господ му го одреди на Израел;
{16:41} со него Еман и Једутун и другите избраници, за да Го слават Господа, „зашто е вечна Неговата љубов”;
{16:42} и тоа Еман и Једутун за да свират во трубите и за да удираат во кимвалите и во други музички справи во чест на Бога; а Једутуновите синови за да бидат вратари.
{16:43} Тогаш сиот народ се разотиде, секој во својата куќа; а Давид се врати за да го благослови својот дом.
{17:1} Кога Давид се настани во дворецот, му рече на пророкот Натан: „Погледај! Еве, јас живеам во дворец од кедрово дрво, а Ковчегот на Господовиот Завет под завеси!”
{17:2} Натан му одговори на Давида: „Прави, што ти е на срцето, зашто Господ е со тебе.”
{17:3} Но уште во истата ноќ му дојде на Натана ова Божјо слово:
{17:4} ”Оди и кажи му на Мојот слуга Давид: ‘Господ зборува вака: „Ти нема да Ми направиш куќа за да живеам во неа.
{17:5} Никогаш не престојував во куќа откако го изведов Израел од Египет па до денешниот ден, туку одев од шатор до шатор, и од престојувалиште до престојувалиште.
{17:6} Додека одев со сиот Израел, дали му реков еден збор на некој од израелевите судии, на кои им заповедав да му бидат пастири на Мојот народ, и дали му кажав: ‘Зошто не Ми изградите куќа од кедрово дрво?’”‘
{17:7} Затоа сега речи му го ова на Мојот слуга Давид: ‘Господ над Воинствата зборува вака: „Јас те доведов од пасиштата, од овците и од козите, за да бидеш кнез над Мојот Израелски народ.
{17:8} Бев со тебе каде и да одеше, ги истребив сите твои непријатели пред тебе. Јас ќе ти набавам големо име, како што е името на големците на земјата.
{17:9} Ќе му одредам престојувалиште на Својот Израелски народ и ќе го посадам за да живее на свое место и да не скита веќе наоколу, ниту да го измачуваат неправедниците како порано,
{17:10} тогаш кога одредив судии над Својот Израелски народ. Ќе ги покорам сите твои непријатели и ќе те направам голем, Господ ќе ти подигне дом.
{17:11} Зашто кога ќе се исполнат твоите животни денови и кога ќе дојде времето да починеш кај татковците, ќе го подигнам твојот потомок по тебе, кој ќе биде од твоите синови, и ќе го утврдам неговото царство.
{17:12} Тој ќе Ми изгради дом, а Јас ќе го утврдам неговиот престол засекогаш.
{17:13} Јас ќе му бидам нему татко, а тој ќе Ми биде Мене син: нема да ја одвратам Мојата милост од него, како што ја одвратив од неговиот претходник.
{17:14} Ќе го утврдам во Мојот дом и во Моето царство довека, и неговиот престол ќе му стои цврсто засекогаш.”‘“
{17:15} Натан му ги пренесе на Давида сите тие зборови и целото видение.
{17:16} Тогаш Давид дојде и застана пред Господа и рече: „Кој сум јас, о Боже Господи, и што е мојот дом та ме доведе дотука?
{17:17} Па и тоа беше премалку во Твоите очи, о Боже, туку му даде ветување на домот на Својот слуга и за далечната иднина, и погледна на мене како што се гледа на угледен човек, о Боже Господи!
{17:18} Па уште што да ти зборува Давид за славата на Твојот слуга; та Ти го познаваш Својот слуга!
{17:19} Господи, заради Својот слуга и по Своето срце го направи сето ова големо дело, објавувајќи ги овие величини.
{17:20} Господи нема таков Каков што си Ти, ниту има Бог освен Тебе, според сè што чувме со своите уши.
{17:21} Дали постои друг народ на земјата како Твојот Израелски народ, заради кој Бог одеше за да Си избави народ за Себе, за да си придобиеш така Име со големи и страшни чудеса, изгонувајќи ги кривобожечките племиња пред Својот народ што го откупи од Египет?
{17:22} Така го направи Својот Израелски народ, Свој народ засекогаш, а Ти, Господи, му стана Бог.
{17:23} Затоа сега, Господи, нека биде цврсто довека словото што му го даде на Својот слуга и на неговиот дом, и направи како што вети.
{17:24} Нека биде цврсто, за да се велича Твоето Име засекогаш и да се вели: ‘Господ над Војските, Израелевиот Бог, е Бог над Израел, а домот на Твојот слуга Давид нека стои цврсто пред Тебе.’
{17:25} Зашто Ти, Боже мој, му јави на увото на Својот слуга дека ќе му подигнеш дом, затоа Твојот слуга присобра храброст за да се помоли пред Тебе.
{17:26} Навистина, Господи, Ти Си Бог, и Ти му го даде ова убаво ветување на Твојот слуга.
{17:27} Затоа сега удостои се да го благословиш домот на Твојот слуга, за да остане довека пред Тебе, зашто кога Ти, Господи, ќе благословиш, ќе биде благословено довека.”
{18:1} Потоа Давид ги порази Филистејците и ги покори, та го одзеде Гат со неговите села од филистејските раце.
{18:2} Ги порази и Моавците, и тие станаа Давидови поданици кои му донесуваа данок.
{18:3} Давид го порази и Адад-Езера, совскиот цар во Емат, кога излезе да ја утврди својата власт до реката Еуфрат.
{18:4} Давид зароби од него илјада бојни коли, седум илјади коњаници и дваесет илјади пешаци; им ги пресече петичните жили на сите коњи на бојните коли, остави само сто.
{18:5} Дамаските Арамејци му беа дошле на помош на Адад-Езер, ама Давид погуби меѓу Арамејците дваесет и две илјади луѓе.
{18:6} Постави намесник во Арамејскиот Дамаск. Така Арамејците станаа Давидови поданици и требаа да му плаќаат данок. Господ му даваше победа на Давида каде и да одеше.
{18:7} Давид ги заплени златните штитови што ги имаа Адад-Езеровите слуги, и ги донесе во Ерусалим.
{18:8} И од Адад-Езеровите градови Тиват и Хун однесе многу бронза, од која Соломон го направи бронзеното море, столбовите и бронзените посатки.
{18:9} Кога ематскиот цар Тој чу дека Давид ја порази целата војска на Адад-Езера, совскиот цар,
{18:10} му го испрати на Давида својот син Адорам за да го поздрави и за да му честита, зашто војуваше против Адад-Езера и зашто го порази, бидејќи Тој беше во војна со Адад-Езер; и за да му однесе секакви златни, сребрени и бронзени предмети.
{18:11} И нив Давид му ги посвети на Господа со среброто и златото што го имаше земено од сите народи, од Едомците, од Моавците, од Амонците, од Филистејците и од Амаликците.
{18:12} Серуиниот син Ависај погуби осумнаесет илјади Едемци во Солената Долина.
{18:13} Давид постави намесници по Едом. Така сите Едомци станаа Давидови слуги. И каде и да одеше Давид, Господ му даваше победа.
{18:14} Давид царуваше над сиот Израел правејќи му право и правда на сиот свој народ.
{18:15} Серуиниот син Јоав беше заповедик на војската; синот Ахилудов беше таен советник.
{18:16} Синот Ахитовов Садок и синот Авимелехов беа свештеници, Суса писар.
{18:17} Синот Јодаев Венаја беше над Херетците и над Фелетците, а Давидовите синови беа први до царот.
{19:1} Потоа умре Нас, царот на Амонците, и син му се зацари на негово место.
{19:2} Давид си рече во себеси: „Ќе му искажам љубов на Насовиот син Анун, зашто и неговиот татко ми искажа милост мене.” Давид испрати посланици за да му изразат сочувство заради смртта на неговиот татко. Кога Давидовите слуги дојдоа во земјата на Амонците кај Ануна за да му искажат сочувство,
{19:3} кнезовите на Амонците му рекоа на Анун: „Зар мислиш дека Давид ги испрати луѓето за да ти искажат сочувство затоа што сака да му укаже чест на твојот татко? Не дојдоа ли затоа неговите слуги кај тебе, за да ја извидат, за да ја истражат и за да ја согледаат земјата?”
{19:4} Тогаш Анун ги грабна Давидовите слуги и ги избричи, им ги потсече облеките до половина, до крстот, и ги испрати назад!
{19:5} Кога му го јавија тоа на Давида, тој испрати човек пред нив, зашто беа многу засрамени, и им порача: „Останете во Ерихон додека не ви порасте брадата, па тогаш вратете се.”
{19:6} Кога Амоновите синови видоа дека се замразија со Давида, Анун со Амоновите синови испрати илјада сребрени таланти за да наемат со плата бојни коли и коњаници од Арам Нахараим, од Арам Мах и од Сова.
{19:7} Зедоа под наем за плата триесет и две илјади бојни коли, и царот на Маха со неговиот народ, та тие дојдоа и се настанија пред Медева. Амоновите синови се собраа од сите свои градови и дојдоа во бој.
{19:8} Кога Давид го чу тоа, го испрати Јоава со сета своја јуначка војска.
{19:9} Амоновите синови излегоа и се подредија во боен ред пред градската врата; а царевите кои дојдоа стоеја одделно во полето.
{19:10} Откако ги виде поставените бојни редови кон себе, однапред и одназад, Јоав ги одбра најхрабрите меѓу Израелците и ги подреди спрема Арамејците.
{19:11} Другата војска му ја предаде на братот Ависај, за да ја подреди спрема Амонците.
{19:12} И му рече: „Ако Арамејците бидат појаки од мене, тогаш ти прискочи ми на помош; ако Амонците бидат појаки од тебе, јас ќе поитам кај тебе на помош.
{19:13} Биди храбар и да се држиме јуначки заради народот и заради градовите на нашиот Бог; а Господ нека направи што Му е угодно.”
{19:14} Тогаш Јоав и војската која беше со него почнаа да се доближуваат за да удрат на Арамејците, но тие избегаа пред нив.
{19:15} Кога Амонците видоа дека Арамејците избегаа, избегаа и тие пред неговиот брат Ависај и се повлекоа в град. Тогаш Јоав се врати во Ерусалим.
{19:16} А Арамејците, откако видоа дека Израелците ги поразија, испратија пратеници и доведоа Арамејци, што се од онаа страна на Реката, на чело со Софак, военачалник на Адар-Езеровата војска, кој ги предводеше.
{19:17} Откако му го соопштија тоа на Давида, тој ги собра сите Израелци, и по преминувањето преку Јордан, им се доближи на Арамејците и се подреди пред нив; кога Давид се подреди во боен ред спрема Арамејците, тие почнаа бој со него.
{19:18} Но Арамејците почнаа да бегаат пред Израелците, и Давид им истепа седум илјади коњи на бојните колесници и четириесет илјади пешаци; го погуби и военачалникот Софак.
{19:19} Кога Адад-Езеровите слуги видоа дека Израел ги разби, склучија мир со Давида и почнаа да му служат. А Арамејците веќе не се осмелуваа да им служат на Амонците.
{20:1} Во идната година, во времето кога царевите излегуваа на војна, Јоав ја изведе војската и почна да ја запустува Амонската Земја. Откако дојде, ја опсади Рава; Давид беше останат во Ерусалим. Јоав ја освои Рава и ја разурна.
{20:2} Тогаш Давид ја зеде круната од главата на нивниот цар и виде дека е тешка еден златен талант, а врз неа беа скапоцени камења. Ја сложија врз главата на Давида, кој однесе од градот многу голем плен.
{20:3} Народот што беше во градот го извади надвор и го исече со пили, со железни копачи и со секири. Така Давид им направи на сите градови на Амоновите синови. Потоа се врати со сиот народ во Ерусалим.
{20:4} Потоа пак избувна војна со Филистејците во Гезер; тогаш Хусиецот Сивехај го погуби Сифија, кој беше од Рефаимовите потомци; и беа покорени.
{20:5} Покрај тоа стана и војна со Филистејците, во која Јаировиот син Елханан го погуби Ламија, братот на Гетеецот Голијат, кој имаше копје како ткаачко вратило.
{20:6} Потоа пак избувна војна во Гат, каде беше некој човек со висок раст: тој имаше на секоја рака и нога по шест прсти, и така дваесет и четири; и тој беше Рафин потомок.
{20:7} Кога почна да го хули Израел, го уби Јонатан, син на Давидовиот брат Самај.
{20:8} Тоа беа Рафини потомци во Гат, кои загинаа од Давидовата рака и од раката на неговите слуги.
{21:1} Тогаш Сатаната стана против Израел и го поттикна Давида да го изброи Израел.
{21:2} Царот им рече на Јоава и на народните кнезови: „Одете, пребројте ги Израелците од Вирсавеа па до Дан и кажете ми колку се на број.”
{21:3} Јоав рече: „Господ нека му даде на Својот народ уште стопати оволку колку што е сега! Не се ли, мој господару цару, сите тие слуги на мојот господар? Зошто го бара тоа мојот господар? Зошто да биде вината на Израел?”
{21:4} Но царскиот збор беше посилен од Јоавовиот. Така Јоав отиде и почна да го обиколува сиот Израел, а тогаш, најпосле, се врати во Ерусалим.
{21:5} Јоав му го даде на Давида списокот на преброениот народ; а имаше во целиот Израел единаесет пати по сто илјади кои мавтаа со меч, а во Јуда четири стотини и седумдесет илјади мажи кои мавтаа со меч.
{21:6} Тој не ги преброи меѓу нив племињата на Леви и на Венијамин, зашто царската заповед му беше одвратна.
{21:7} Тоа беше гнасно и во Божјите очи, па Бог го удри Израел.
{21:8} Давид Му рече на Бога: „Многу згрешив зашто го направив тоа. Но прости му ја вината на Својот слуга, зашто работев мошне безумно!”
{21:9} Господ му рече на Давидовиот гледач Гад:
{21:10} „Оди и кажи му на Давида: ‘Господ вели вака: „Три работи ставам пред тебе, избери си едно од тоа за да ти сторам!”‘“
{21:11} Откако дојде кај Давида, Гад му рече: „Господ вели вака: ‘Избери си за себе
{21:12} или глад за три години, или ти да бегаш три месеци пред непријателите, и да те стига мечот на твоите непријатели, или три дни Господовиот меч и морот да бидат на земјата, и Господовиот ангел да убива по сите израелски краишта.’ Сега размисли и гледај што да му одговорам на Оној што ме испрати!”
{21:13} Давид му рече на Гада: „На голема мака сум! Ах, нека паднам во Господовите раце, зашто е големо Неговото милосрдие, а да не паднам во човечки раце!”
{21:14} Така Господ испрати помор на Израел, та изумреа седумдесет илјади Израелци.
{21:15} Бог испрати ангел против Ерусалим за да го истребува; а кога почна да го истребува, Господ погледна и Му се сожали заради злото, па Му рече на ангелот погубувач: „Доста е сега, спушти ја раката!” Господовиот ангел стоеше покрај гумното на Евусеецот Орнан.
{21:16} Давид, откако ги подигна очите, го виде Господовиот ангел како стои меѓу земјата и небото држејќи во раката извлечен меч, што го имаше кренато на Ерусалим, и тој падна ничкум со старешините облечени во вреќиште.
{21:17} Давид Му рече на Бога: „Не заповедав ли јас да се преброи народот? И така, јас сум оној кој згреши и кој направи големо зло, а што сторија тие овци? Господи, Боже мој, нека Твојата рака дојде на мене и на мојот татков дом, а не на тој народ за да го погубиш!”
{21:18} Тогаш Господовиот ангел му рече на Гад да му каже на Давида, за да излезе и да Му подигне жртвеник на Господа на гумното на Евусеецот Орнан.
{21:19} Давид отиде според словото што му го кажа Гад во Господово Име.
{21:20} А Орнан, откако се сврте, го забележа ангелот, а неговите четири синови се сокрија. Орнан вршеше пченица.
{21:21} Тогаш Давид дојде до Орнана, а тој, откако погледна и го забележа Давида, дојде од гумното и му се поклони на Давида со лицето до земјата.
{21:22} Тогаш Давид му рече на Орнан: „Дај ми го тоа гумно за да Му изградам жртвеник на Господа; дај ми го за полна цена, за да прекрати морот во народот!”
{21:23} Орнан му одговори на Давида: „Мојот господар царот нека го земе и нека прави што е добро во неговите очи; еве ти давам говеда за паленици, вршечките орудија за дрва, и пченица за принос; ти го подарувам сè тоа.”
{21:24} Царот Давид му рече на Орнана: „Не, туку сакам да купам од тебе и да платам, зашто не сакам да Му принесувам на Господа што е твое, да принесувам паленици што ми се подарени.”
{21:25} И Давид му даде на Орнана за тоа место шест стотини златни шекели на мера.
{21:26} Тогаш Му изгради жртвеник на Господа таму и принесе паленици и помирителни жртви; а кога Го повика Господа, Тој го послуша спуштајќи оган од небото на жртвеникот за паленици.
{21:27} Господ му нареди на ангелот да го врати мечот во ножницата.
{21:28} Во она време, откако виде дека Господ го послуша на гумното на Евусеецот Орнан, Давид почна да принесува жртви таму.
{21:29} Господовото Престојувалиште, што го направи Мојсеј во пустината, и жртвеникот за паленици, беше во тоа време на возвишението во Гаваон.
{21:30} Давид не можеше да оди таму да Го бара Бога, зашто го опфати страв од мечот на Господовиот ангел.
{22:1} Затоа Давид рече: „Ова е Домот на Господа и ова е жртвеник за паленици на Израел!”
{22:2} Давид заповеда да се соберат странците, кои беа во Израелската Земја и одреди каменоресци, за да делкаат прописно камења за изградбата на Божјиот Дом.
{22:3} Давид приготви многу железо за клинци на крилата на вратите и за рачките; и без мера многу бронза.
{22:4} Многу кедровина, зашто Сидонците и Тирците му довезуваа многу кедрови дрва на Давида.
{22:5} Зашто Давид мислеше: „Мојот син Соломон е млад и нежен, а Домот што треба да Му биде изграден на Господа треба да биде величествен, за слава и чест по сите земји. Ајде да му подготвам се.” И Давид подготви многу нешта пред својата смрт.
{22:6} Потоа го повика синот Соломон и му заповеда да Му изгради Дом на Господа, на Израелевиот Бог.
{22:7} Уште Давид му рече на Соломона: „Сине! Посакав во своето срце да Му изградам Дом на Името на Господа, својот Бог.
{22:8} Но ми дојде Господовото слово: „Многу крв пролеа и водеше големи војни; не ќе Му изградиш ти Дом на Моето Име; зашто пролеа многу крв на земјата пред Мене.
{22:9} Ете, ќе ти се роди син; тој ќе биде мирољубец, и ќе му дадам мир од сите негови непријатели отсекаде наоколу; името ќе му биде Соломон. Ќе му дадам мир и тишина на Израел во негово време.
{22:10} Тој ќе Му изгради Дом на Моето Име, тој ќе Ми биде син, а Јас ќе му бидам Татко нему, и ќе го утврдам неговиот царски престол над Израел довека.”
{22:11} Сега, сине мој, Господ нека биде со тебе за да успееш за да Му изградиш Дом на Господа, својот Бог, како што рече за тебе.
{22:12} Само Господ нека ти даде разум и мудрост кога ќе те постави над Израел, затоа да го пазиш Законот на Господа, својот Бог!
{22:13} Ќе бидеш среќен ако ги вршиш внимателно одредбите и законите кои Господ му ги даде на Израел преку Мојсеја. Биди мажествен и храбар, не бој се и не плаши се!
{22:14} Еве, јас при мојата скудност подготвив за Господовиот Дом сто илјади златни таланти, и илјада илјади сребрени таланти, а бронза и железо без мера, зашто го има толку многу. Подготвив и дрва и камења, а и ти додај нешто кон тоа.
{22:15} Имаш многу добри работници, каменоресци, ѕидари, дрводелци и секакви вештаци во секое умеење;
{22:16} златото, среброто, бронзата и железото немаат мера; и така, оди и гради, и Господ нека биде со тебе!”
{22:17} Тогаш Давид им заповеда на сите израелски кнезови да му помагаат на неговиот син Соломон:
{22:18} ”Не е ли со вас Господ, вашиот Бог, Кој ви даде мир отсекаде наоколу, зашто ги предаде во мои раце жителите на оваа земја, и земјата е покорена пред Господа и пред Неговиот народ.
{22:19} И така, сега дајте со своето срце и со својата душа да Го барате Господа, својот Бог; одете и градете Му Светилиште на Господа Бога, внесете го Ковчегот на Господовиот Завет и светите Божји посатки во Домот што ќе Му биде изграден на Господовото Име.”
{23:1} Откако остаре и им се насити на деновите, Давид го постави својот син Соломон за цар над Израел.
{23:2} Потоа ги собра сите израелски кнезови, свештеници и левити.
{23:3} Тој ги преброи левитите од триесет години нагоре, и беа триесет и осум илјади машки глави.
{23:4} Меѓу нив беа дваесет и четири илјади од оние кои управуваа со работата околу Господовиот Дом, а шест илјади надгледници и судии,
{23:5} пет илјади вратари и четири илјади од оние кои Го фалеа Господа со свирки што ги направи за фалење.
{23:6} Давид ги подели на редови според Левиевите синови: Гирсон, Кат и Мерариј.
{23:7} Од Гирсоновото колено беа: Ладан и Симеј.
{23:8} Ладанови синови: главатари: Ехил, Зетам и Јоил, тројца.
{23:9} Симееви синови: Селомит, Азил и Харан, нив тројца; тоа се главатари на Ладановите семејства.
{23:10} Симееви синови: Јат, Зиза, Јеус и Вериј. Тие четворица се Симееви синови.
{23:11} Јат беше главатар, а вториот Зиза; а Јеус и Вериј немаа многу деца, затоа се броеја во едно семејство, во еден дом.
{23:12} Каатови синови: Амрам, Исар, Еврон и Озил, четворица.
{23:13} Амрамови синови: Арон и Мојсеј. Арон беше одреден да ја осветува Светината над светините; тој и неговите синови довека, да кадат пред Господа, да Му служат и да благословуваат во Негово Име довека.
{23:14} Мојсеј беше Божји човек. Неговите синови се вбројуваат во Левиевото племе.
{23:15} Мојсееви синови се: Гирсом и Елиезер.
{23:16} Гирсомови синови: главатарот Севуил.
{23:17} Елиезерови синови беа: главатарот Реавиј. Елиезер немаше други синови, туку Реавиевите синови се намножија многу.
{23:18} Исарови синови: главатарот Селомит.
{23:19} Евронови синови: главатар Ериј, втор Амариј, трет Јазил, четвртиот Екамеам.
{23:20} Озилови синови: главатар Миха, втор Есиј.
{23:21} Мерариеви синови: Елеазар и Кис.
{23:22} Елеазар умре немајќи синови, туку само ќерки, кои ги зедоа за свои жени нивните роднини, Кисовите синови.
{23:23} Мусиеви синови: Малиј, Едер и Јеремот, тројца.
{23:24} Тоа беа Левиевите синови според домовите на татковците, главатари на семејствата, кои беа запишани по име; тие ја вршеа работата за служба на Господовиот Дом во доба од дваесет години нагоре.
{23:25} Давид рече: „Господ, Израелевиот Бог, Му даде мир на Својот народ и ќе живее довека во Ерусалим.
{23:26} Затоа веќе ни левитите не ќе ги носат веќе ни Шаторот ни разновидните прибори за негова служба.”
{23:27} Според последните Давидови зборови, беа пребројани Левиевите синови од дваесет години нагоре.
{23:28} Беа одредени да бидат покрај Ароновите синови во служба во Господовиот Дом, во преддворјата и во тремовите, за да ги чистат сите свети работи, за да работат во служба во Господовиот Дом,
{23:29} исто за лебните приноси, за пченичното брашно за принос, за бесквасните колачиња зготвени во сад и замешани во масло и за мерките за тежина и за должина;
{23:30} за да пристапуваат секое утро, да Му благодарат на Господа и да Го слават: така и навечер.
{23:31} А кога и да Му се принесуваат паленици на Господа, во сабота, при млада месечина и во празниците, да доаѓаат според својот број, според својот ред, секогаш пред Господа.
{23:32} И за да ги заштитуваат на средбата: и Светилиштето и своите браќа, Ароновите синови, при службите во Господовиот Дом.
{24:1} Ароновите синови имаа свои редови, Аронови синови беа: Надав, Авијуд, Елеазар и Итамар.
{24:2} Но Надав и Авијуд умреа пред таткото и немаа деца; затоа свештеничката служба ја вршеа Елеазар и Итамар.
{24:3} Давид ги подели на редови нив и Садок, од Елеазаровите синови, и Ахимелех, од Итамаровите синови, според нивниот ред во нивната служба.
{24:4} Ама меѓу Елеазаровите синови се најдоа повеќе машки главатари отколку меѓу Итамаровите синови, па кога ги поделија, од Елеазаровите синови беа шеснаесет семејни главатари, а од Итамаровите синови само осум семејни главатари.
{24:5} Затоа ги поделија со жрепки, едните и другите, зашто посветените кнезови и Божјите кнезови беа и од Елеазаровите синови и од Итамаровите синови.
{24:6} Ги запиша Натанаиловиот син Семај, писар од Левиевото племе, пред царот, пред кнезовите, пред свештеникот Садок, пред Авијатаровиот син Ахимелех, пред главатарите на семејствата сред свештениците и левитите, земајќи по едно семејство за Елеазар, а пак по едно за Итамар.
{24:7} Првата жрепка падна на Јојарив, втората на Једај,
{24:8} третата на Харим, четвртата на Сеорим,
{24:9} петтата на Малхиј, шестата на Мејамин,
{24:10} седмата на Акос, осмата на Авиј,
{24:11} деветтата на Исуј, десеттата на Сеханиј,
{24:12} единаесеттата на Елијасив, дванаесеттата на Јаким,
{24:13} тринаесеттата на Уфа, четиринаесеттата на Есевав,
{24:14} петнаесеттата на Вилга, шеснаесеттата на Имир,
{24:15} седумнаесеттата на Езир, осумнаесеттата на Афисис,
{24:16} деветнаесеттата на Петај, дваесеттата на Езекил,
{24:17} дваесет и првата на Јахин, дваесет и втората на Гамул,
{24:18} дваесет и третата на Делај, дваесет и четвртата на Мазиј.
{24:19} Тоа е нивниот ред во службата по кој треба да одат во Господовиот Дом, според своето правило, примено од татка им Арон, како што му заповеда Господ, Израелевиот Бог.
{24:20} Од другите левиеви синови од Амрамовите синови беше Суваил; од Суваиловите синови Једај;
{24:21} од Реавиј, од Реавиевите синови главатарот Есиј;
{24:22} од Исаровците Селомот; од Селомотовите синови Јат.
{24:23} Ериниите синови: втор Амариј, трет Јазил, четвртиот Јекамеам.
{24:24} Од Узиловите синови Миха; од Михините синови Самир.
{24:25} Михиниот брат Есиј; од Есиевите синови Захариј;
{24:26} Мерариеви синови: Малиј и Мусиј: синови на Јазиј; Вено.
{24:27} Мерариеви синови од Јазиј, неговиот син: Соам, Захур и Ивриј;
{24:28} од Малија Елеазар, кој немаше деца;
{24:29} од Кис, Кисови синови, Ерамеил.
{24:30} Мусиеви синови: Малиј, Едер и Јеремот. Тоа беа левитските синови според своите семејства.
{24:31} И тие фрлаа жрепки како и нивните роднини, Ароновите синови, пред царот Давид, пред Садок, пред Ахимелех и пред семејните главатари, сред свештениците и левитите, и тоа еднакво главатарот на семејството како и неговиот најмал брат.
{25:1} Давид со воените заповедници ги избра за служба Асафовите, Емановите и Једутуновите синови, кои ќе пејат восхитувачки пофалби со гуслиња, псалтири и кимвали; меѓу нив беа изброени луѓето за работа во својата служба:
{25:2} од Асафовите синови: Захур, Јосиф, Нетаниј и Асарил; Асафови синови под раководство на Асаф, кој пееше восхитувачки пофалба по царска наредба.
{25:3} Од Једутун: шесте Једутунови синови: Гедалиј, Сориј, Есаиј, Симеј, Асавиј и Мататиј под управа на својот татко Једутун, кој пееше восхитувачка пофалба со гусле славејќи Го и фалејќи Го Господа.
{25:4} Од Еман: Емановите синови: Вукиј, Матаниј, Озил, Севуил, Еримот, Ананиј, Елијат, Гидалтиј, Ромамти-Езер, Јосвекас, Малотиј, Отир, Мазиот.
{25:5} Сите тие му беа синови на царскиот гледач Еман, кој ги објавуваше Божјите работи за да ја возвиси Неговата сила; а Бог му даде на Емана четиринаесет синови и три ќерки.
{25:6} Сите тие под водство на својот татко Асаф, та Једутун и Еман, пееја во Господовиот Дом, со кимвали, псалтири и гуслиња, по царска повелба.
{25:7} Беа, со нивните браќа, извежбани во пеење на Господови песни, двеста осумдесет и осум, сите беа вешти во тоа.
{25:8} Фрлија жрепки за својата службена должност, најмалиот исто како и најголемиот, учителот како и ученикот.
{25:9} Првата жрепка падна на Асафовиот Јосиф, втората на Гедалиј со неговите браќа и со синовите, нив дванаесет;
{25:10} третата на Захур со неговите синови и браќа, нив дванаесет;
{25:11} четвртата на Исриј со неговите синови и браќа, нив дванаесет;
{25:12} петтата на Нетаниј со неговите синови и со браќата, нив дванаесет;
{25:13} шестата на Вукиј со неговите синови и браќа, нив дванаесет;
{25:14} седмата на Есарил со неговите синови и браќа, нив дванаесет;
{25:15} осмата на Есаиј со неговите синови и браќа, нив дванаесет;
{25:16} деветтата на Матаниј со неговите синови и браќа, нив дванаесет;
{25:17} десеттата на Симеј со неговите синови и браќа, нив дванаесет;
{25:18} единаесеттата на Азереил со неговите синови и браќа, нив дванаесет;
{25:19} дванаесеттата на Асавиј со неговите синови и браќа, нив дванаесет;
{25:20} тринаесеттата на Суваил со неговите синови и браќа, нив дванаесет;
{25:21} четиринаесеттата на Мататиј со неговите синови и браќа, нив дванаесет;
{25:22} петнаесеттата на Еремот со неговите синови и браќа, нив дванаесет;
{25:23} шеснаесеттата на Ананиј со неговите синови и браќа, нив дванаесет;
{25:24} седумнаесеттата на Јосвекас со неговите синови и браќа, нив дванаесет;
{25:25} осумнаесеттата на Ананиј со неговите синови и браќа, нив дванаесет;
{25:26} деветнаесеттата на Малотиј со неговите синови и браќа, нив дванаесет;
{25:27} дваесеттата на Елијат со неговите синови и браќа, нив дванаесет;
{25:28} дваесет и првата на Отир со неговите синови и браќа, нив дванаесет;
{25:29} дваесет и втората на Гидалтиј со неговите синови и браќа, нив дванаесет;
{25:30} дваесет и третата на Мазиот со неговите синови и браќа, нив дванаесет;
{25:31} дваесет и четвртата на Ромамти-Езер со неговите синови и браќа, нив дванаесет.
{26:1} Вратарски редови беа: Од Кореевците: Кореевиот син Меселимиј меѓу Асафовите синови;
{26:2} а Меселимиевите синови: првенецот Захариј, вториот Једијаил, третиот Зевадиј, четвртиот Јатнил,
{26:3} петтиот Ела, шестиот Јоанан, седмиот Елијоенај.
{26:4} Синови Овид-Едомови: првенецот Семај, вториот Јозавад, третиот Јоах, четвртиот Сахар, а петтиот Натанаил,
{26:5} шестиот Амил, седмиот Исахар, осмиот Феултај, зашто Го благослови Бог;
{26:6} а на неговиот син Семај му се родија синови, кои беа главатари во семејството, зашто беа храбри луѓе.
{26:7} Синови на Семај беа: Готни, Рафаил, Овид, Елзавад со своите браќа, храбри луѓе, Елиуј и Семахиј.
{26:8} Сите тие беа од Овид-Едомовите синови, тие и нивните синови и нивните браќа, храбри луѓе, способни за служба; беа шеесет и два од Овид-Едом.
{26:9} Меселимиеви синови и браќа, храбри луѓе, беа осумнаесет.
{26:10} Осини синови од Мерариевите синови: главатарот Симриј, иако не беше првенец, неговиот татко го постави за главатар;
{26:11} вториот Хелкиј, третиот Тевалиј, четвртиот Захариј; сите синови и браќа на Ос беа тринаесет.
{26:12} Ова се вратарските редови. Главатари на овие јунаци беа, како и нивните браќа, чувари во служба на Господовиот Дом.
{26:13} Фрлаа жрепки, најмалиот како и најголемиот, по семејствата за секоја врата.
{26:14} Жрепката на исток му падна на Селимиј; неговиот син Захариј беше мудар советник. Кога ги фрлија жрепките, му падна жрепката на север,
{26:15} на Овид-Едом на југ; а на неговите синови на ризницата;
{26:16} на Суфим и Ос на запад со Салехетската Врата, на патот што води кон нагорницата; стражата беше до стража.
{26:17} Од исток четири на ден, од југ четири на ден; а кај ризницата по двајца.
{26:18} На храмската приградба, од запад, четворица на нагорништето, двајца кај приградбата.
{26:19} Тоа се вратарските редови меѓу Кореевите и Мерариевите синови.
{26:20} Левити, нивни браќа, беа: Ахиј над ризницата на Божјиот Дом и над ризницата на посветените работи.
{26:21} Ладанови синови, Гирсоновци по Ладан, главатари на семејствата на Ладан Гирсоновецот, беа Ехиловците.
{26:22} Ехиловците Зетам и брат му Јоил беа настојатели над ризницата на Господовиот Дом.
{26:23} Од Амровците, од Исаровците, од Хевроновците и од Озиловците беа:
{26:24} Севуил, син на Мојсеевиот син Гирсон, надгледник над сокровиштето.
{26:25} Неговите браќа од Елиезер: Реавиј, син му, неговиот син Есаиј, неговиот син Јорам, неговиот син Зихриј, неговиот син Селомит.
{26:26} Тој Селомит со своите браќа беше одговорен за сето сокровиште на посветените работи, кои ги посвети царот Давид со семејните главатари, со стотниците и со воените заповедници.
{26:27} Посветија дел од воениот плен за да зајакне Господовиот Дом.
{26:28} Сè што беа посветиле гледачот Самоил, Кисовиот син Саул, Нировиот син Авенир и Серуиниот син Јоав, сè посветено, беше под надгледништво на Селомит и на неговите браќа.
{26:29} Исаровците Хенаниј и неговите синови беа над светските работи како надгледувачи и судии во Израел.
{26:30} Хевроновците Асавиј и неговите браќа, илјада и седум стотини храбри луѓе, управуваа со Израел од оваа страна на Јордан кон запад во секоја Господова работа и во царската служба.
{26:31} Главатар на Хевроновците беше Јериј. Во четириесеттата година на Давидовото царување ги побараа семејните родословија на Хевроновците, и се најдоа меѓу нив храбри луѓе во Галадскиот Јазир.
{26:32} Неговите браќа, храбри луге, беа две илјади и седум стотини семејни главатари; цар Давид ги постави над Рувимовото и над Гадовото племе и над половината Манасиево племе за сите Божји дела и за царските дела.
{27:1} Израелевите синови според својот број. Главатарите на семејствата, илјадниците, стотниците и надгледувачите му служеа на царот во секоја работа. Доаѓаа и си одеа во одреди од месец до месец, во сите годишни месеци; секој одред имаше дваесет и четири илјади луѓе.
{27:2} Над првиот одред, во првиот месец, беше синот Завдилов Јасовеам. Во својот одред имаше дваесет и четири илјади луѓе.
{27:3} Им припаѓаше на Фаресовите синови и беше заповедник на сите военачалници во војската на првиот месец.
{27:4} Над одредот во вториот месец беше Ахошецот Додај, а военачалник во неговиот одред беше Миклот. Во својот одред имаше дваесет и четири илјади луѓе.
{27:5} Военачалник на третата војска, на третиот месец, беше синот на свештеникот Јодај, главатарот Венај. Во својот одред имаше дваесет и четири илјади.
{27:6} Тој Венај беше јунак меѓу трисетмината и над триесетмината, и во неговиот одред беше син му Амизавад.
{27:7} Четвртиот, во четвртиот месец, беше братот Јоавов Асаил, а по него син му Зевадиј. Во својот одред имаше дваесет и четири илјади.
{27:8} Петтиот, во петтиот месец, беше военачалник Езраелецот Самут, и во неговиот одред беа дваесет и четири илјади.
{27:9} Шести, во шестиот месец, беше Икисовиот син Ира, Текоанец.
{27:10} Седмиот, во седмиот месец, беше Фелонецот Хелис, од Ефремовите синови. Во својот ред имаше дваесет и четири илјади.
{27:11} Осмиот, во осмиот месец, беше Хусатецот Сивехај, Зариевец. Во својот ред имаше дваесет и четири илјади.
{27:12} Деветтиот, во деветтиот месец, беше Анатотецот Авиезер, Венијаминец. Во својот одред имаше дваесет и четири илјади.
{27:13} Десеттиот, во десеттиот месец, беше Нетофатецот Марај, Зариевец. Во својот ред имаше дваесет и четири илјади.
{27:14} Единаесеттиот, во единаесеттиот месец, беше Фаратонецот Венај, Ефремовец. Во својот ред имаше дваесет и четири илјади.
{27:15} Дванаесеттиот, во дванаесеттиот месец, беше Нетофатецот Хелдај, Готонилец. Во својот одред имаше дваесет и четири илјади.
{27:16} Над Израелевите племиња кнезови беа: над Рувимовото Зихриевиот син кнезот Елиезер; над Симеоновото Машиниот син Сефатиј;
{27:17} над Левиевото Кемуиловиот син Асавиј; над Ароновото Садок;
{27:18} над Јудиното Елуиј од Давидовите браќа; над Исахаровото синот Михаилов Амриј;
{27:19} над Завулоновото синот на Овадиј, Исмај; над Нефталимовото Јеремот, синот Азрилов.
{27:20} Над Ефремовите синови Исус синот Азазиев; над половината Манасиево племе Федаиниот син Јоил,
{27:21} над втората половина на Манасиевото племе во Галад синот Захариев Идо; над Венијаминовото Авенировиот син Јасил.
{27:22} Над Дановото Јероамовиот син Азареил. Тоа беа кнезовите над израелските племиња.
{27:23} Но Давид не даде да ги пребројат оние на кои им беа дваесет години и помалку, зашто Господ беше рекол дека ќе ги умножи како небеските ѕвезди.
{27:24} Серуиниот син Јоав почна да врши попис, но не го заврши. Затоа гневот дојде врз Израел, и затоа тој број не беше примен во бројниот извештај на Летописот на царот Давид.
{27:25} Настојател над царското сокровиште беше Адиловиот син Азмавет, а настојател над ризницата во земјата, во градовите, во селата и во тврдините, беше Озииниот син Јонатан.
{27:26} Надгледувач над полските работници, кои ја обработуваа земјата, беше Езриј синот Хелувов.
{27:27} Надгледувач над лозарите Раматецот Симеј. Надгледувач над приходот на лозјата, за внесување на вино, беше Сифмеецот Завдиј.
{27:28} Надгледувач над маслинките и над црниците што се во Шефел беше Гедерецот Валанин; надгледувач над складиштата за масло Јоас.
{27:29} Надгледувач над говедата што пасеа во Сарон беше Саронецот Ситрај. Надгледувач над крупниот добиток во долините беше Адлаевиот син Сафат.
{27:30} Надгледувач над камилите Исмаилецот Овил. Надгледувач над магарињата Меронотецот Једај.
{27:31} Надгледувач над ситниот добиток (овците) Агарецот Јазиз. Сите тие беа настојатели над имотот на царот Давид.
{27:32} Советник беше Давидовиот стрико Јонатан, мудар човек; беше и книжевник; а Ахмониевиот син Јехил беше со царските синови.
{27:33} Ахитофел беше царски советник, Архиецот Хусај царев пријател.
{27:34} Ахитофела го наследија Венаиниот син Јодај и Авијатар, Јоав беше царев военачалник.
{28:1} Давид ги собра во Ерусалим сите израелски кнезови, племенските кнезови и главатарите на одредите кои му служеа на царот, илјадниците, стотниците и надгледувачите над сиот имот и над царевото богатство и над благото на неговите синови, заедно со дворјанците и јунаците, со сите храбри војници.
{28:2} Станувајќи на нозе, царот Давид рече: „Чујте ме, браќа мои и народе мој! Јас намислив во своето срце да изградам дом каде би почивал Ковчегот на Господовиот Завет и за да биде подножје на нозете на нашиот Бог, та подготвив што е потребно за градењето.
{28:3} Но Бог ми рече: ‘Ти не ќе изградиш Дом на Моето Име, зашто си воин и пролеваше крв.’
{28:4} Господ, Израелевиот Бог, ме избра мене од сиот мој род за да бидам цар над Израел засекогаш; зашто го избра Јуда за кнез, а од Јудиниот дом домот на мојот татко; од синовите на мојот татко Му беше драго да ме постави мене цар над сиот Израел.
{28:5} Така од моите синови, зашто Господ ми даде многу синови, го избра мојот син Соломон да седи на престолот на Господовото царство над Израел.
{28:6} И ми рече: ‘Твојот син Соломон ќе Ми ги изгради Мене Мојот Дом и Моите дворови; зашто него си го избрав за син, и Јас ќе Му бидам Татко.
{28:7} Ќе го утврдам неговото царство за секогаш ако ги врши постојано Моите заповеди и Моите закони како денес .’
{28:8} И така, сега, пред очите на сиот Израел, на Господовиот собир, и пред својот Бог, Кој нè слуша, велам: пазете ги и барајте ги сите заповеди на Господа, својот Бог, за да ја задржите во сопственост оваа добра земја и за да им ја оставите во наследство на своите синови по себе довека.”
{28:9} ”А ти, сине мој Соломоне, познај Го Бога, својот Татко, и служи Му со сето срце и со драговолна душа, зашто Господ ги испитува сите срца и ги знае сите мисли и намери; ако Го бараш, ќе биде најден од тебе; ако Го оставиш, ќе те отфрли засекогаш.
{28:10} Разбери сега дека Господ те избра за да градиш Дом за Светилиштето, биди јунак и работи!”
{28:11} Тогаш Давид му го предаде на својот син Соломона нацртот на тремот, на неговите куќи, на ризницата, на горниците, на внатрешните соби и на Домот за Ковчегот;
{28:12} нацртот на сè што му дојде преку Духот за дворовите на Господовиот Дом, за сите соби наоколу, за сокровиштето на Божјиот Дом, за ризницата на посветените работи,
{28:13} за свештеничките и левитските редови, за секоја службена работа во Господовиот Дом и за сите службени садови во Господовиот Дом:
{28:14} злато во прачки, злато потребно за сите златни посатки на оваа или онаа служба; сребро во прачки потребно за сите сребрени посатки, за сите посатки на оваа или онаа служба;
{28:15} прачки за златни светилници со златни светилки, според тежината на секој светилник и на неговите светилки, и за сребрените светилници според тежината на секој светилник и на неговите светилки, според намената на секој светилник;
{28:16} злато во прачки за столовите на кои ќе стојат лебните приноси, за секој стол; сребро за сребрените столовите,
{28:17} за вилушки и за котлиња, за садови од чисто злато, за златни чаши, злато во прачки за секоја чаша; за сребрени чаши, сребро во шипки за секоја чаша,
{28:18} за кадилниот жртвеник пречистено злато во прачки; за нацртот на колата со златни херуви кои ќе го засолнуваат Господовиот Ковчег на Заветот со раширени крилја.
{28:19} ”Сè тоа - рече Давид - во склад со она што Господ ми даде да напишам со сопствена рака, за да Го објасни целото дело за кое Тој набави нацрт.”
{28:20} Тогаш Давид му рече на својот син Соломон: „Биди јунак и храбар, и работи! Не бој се и не плаши се, зашто Господ, Бог, мојот Бог, ќе биде со тебе! Не ќе те напушти ниту ќе те остави додека не ја свршиш сета работа за служба околу Господовиот Дом;
{28:21} Еве ги свештеничките и левитските редови за секаква служба во Божјиот Дом; имаш покрај себе за секоја работа секакви луѓе, подготвени и вешти за секоја служба, кнезовите и сиот народ се под твое заповедништво.”
{29:1} Царот Давид му рече на сиот собир: „Бог го избра мојот син Соломон, младо и нежно момче, а ова е голема работа, зашто дворецот нема да биде за човек, туку за Господ Бог.
{29:2} Подготвив колку што можев, за Домот на својот Бог: злато за златните работи и сребро за сребрените, бронза за бронзените, железо за железните, дрво за дрвените; ониксови камења и бесцени камења за всадување, бесцени камења за украс и шарени бесцени камења, секакви скапоцени камења, и изобилство мермер.
{29:3} Од љубов кон Бога уште го давам и своето злато и сребро, освен сè што подготвив за светиот Дом.
{29:4} Три илјади златни таланти офирско злато и седум илјади таланти чисто сребро, за да бидат обложени ѕидовите на просториите.
{29:5} Злато за златните работи, а среброто за сребрените и за секое дело на уметнички раце. Дали денес уште некој сака да Му приложи нешто со својата рака на Господа?”
{29:6} Тогаш доброволно приложија кнезовите на семејствата и кнезовите на израелските племиња, илјадниците, стотниците и надгледувачите над царските работи.
{29:7} Дадоа за служба во Божјиот Дом пет илјади таланти злато и десет илјади златници - драхми, десет илјади таланти сребро, осумнаесет илјади таланти бронза, сто илјади таланти железо.
{29:8} Во кого се најдоа бесцени камења, сите даруваа во ризницата на Господовиот Дом, на рацете на Гирсоновецот Јехил.
{29:9} Народот се веселеше зашто прилагаа доброволно, зашто Му прилагаа со искрено срце на Господа; и царот Давид се радуваше многу.
{29:10} Потоа Давид Го благослови Господа пред сиот собир. И Давид рече: „Благословен да си, Господи, Боже на нашиот татко Израел, одвека довека!
{29:11} Твоја е, Господи, величината, силата, славата, сјајот и величеството, зашто е Твое сè што е на небото и на земјата; Твое е, Господи, царството, и Ти си возвишен над сè, Главатар на сè!
{29:12} Од Тебе се богатсвото и славата, Ти владееш над сите, во Твојата рака се силата и моќта, во Твојата власт е да направиш големо и силно сè.
{29:13} И Те славиме, Боже наш, и Го фалиме Твоето славно Име.”
{29:14} ”Кој сум јас, и што е мојот народ, за да имаме сила да Ти принесеме Тебе доброволно оволку? Од Тебе е сè, и откако примивме од Твоите раце, Ти дадовме Тебе!
{29:15} Придојденици сме пред Тебе, населници како сите наши татковци; нашите денови на земјата минуваат како сенка, и нема надеж.
{29:16} Господи, Боже наш, сето ова големо богатство што го подготвивме за градење на Дом за Тебе, за Твоето свето Име, од Твојата рака е, и сè е Твое!
{29:17} Но знам, о Боже мој, дека Ти ги испитуваш срцата и дека ја љубиш искреноста; јас го принесов сè ова доброволно со искрено срце, и со радост го гледав Твојот народ, кој е тука, како Ти принесува доброволно.
{29:18} Господе, Боже на нашите татковци Авраам, Исак и Јаков, запази ја довека во срцето на Својот народ таа мисла и намера и насочи го неговото срце кон Себе!
{29:19} А на мојот син Соломон дај му чесно срце за да ги пази Твоите заповеди, Твоите одредби и Твоите уредби, за да врши сè и за да го изгради дворецот за кого подготвив сè!”
{29:20} Тогаш Давид му рече на сиот собир: „Благословете Го сега Господа, својот Бог!” И сиот собир Го благослови Господа, Бога на своите татковци и, откако падна ничкум, им се поклони на Господа и на царот.
{29:21} Му жртвуваа на Господа жртви и Му принесоа на Господа паленици утреден: илјада јунци, илјада овни, илјада јагниња со нивните налевници, многу други жртви за сиот Израел.
{29:22} Јадеа и пиеја пред Господа во оној ден, радувајќи се многу. Го зацарија повторно Давидовиот син Соломон и го помазаа според Господовата волја за врховен управител, а Садок за свештеник.
{29:23} Така Соломон седна на Господовиот престол за да царува на место на својот татко Давид. Беше среќен, и сиот Израел го слушаше.
{29:24} Сите кнезови и јунаци, и сите синови на цар Давид, му ја подадоа раката на Соломон и му ветија свечено покорност.
{29:25} Господ го возвиши многу Соломона пред очите на сиот Израел и му даде на неговото царство величество какво немаше ниеден цар пред него во Израел.
{29:26} Така Јесеевиот син Давид царуваше над сиот Израел.
{29:27} Царуваше четириесет години над Израел; царуваше седум години во Хеврон; царуваше триесет и три години во Ерусалим.
{29:28} Почина во добра старост, наситен од животот, од богатството и од славата. На неговото место се зацари син му Соломон.
{29:29} Делата на царот Давид, од првото до последното, опишани се во записите на гледачот Самоил, во записот на пророкот Натан и во записот на гледачот Гад,
{29:30} со сето негово царување, со неговите јунаштва и со настаните што поминаа преку него, и преку Израел, и преку сите други земни царства.
