{1:1} Блажен муж, що за радою несправедливих не ходить, і не стоїть на дорозі грішних, і не сидить на сидінні злоріків,
{1:2} та в Законі Господнім його насолода, і про Закон Його вдень та вночі він роздумує!
{1:3} І він буде, як дерево, над водним потоком посаджене, що родить свій плід своєдчасно, і що листя не в'яне його, і все, що він чинить, щаститься йому!
{1:4} Не так ті безбожні, вони як полова, що вітер її розвіває!
{1:5} Ось тому то не встоять безбожні на суді, ані грішники у зборі праведних,
{1:6} дорогу бо праведних знає Господь, а дорога безбожних загине!
{2:1} Чого то племена бунтують, а народи задумують марне?
{2:2} Земні царі повстають, і князі нараджуються разом на Господа та на Його Помазанця:
{2:3} Позриваймо ми їхні кайдани, і поскидаймо із себе їхні пута!
{2:4} Але Той, Хто на небесах пробуває посміється, Владика їх висміє!
{2:5} Він тоді в Своїм гніві промовить до них, і настрашить їх Він у Своїм пересерді:
{2:6} Я ж помазав Свого Царя на Сіон, святу гору Свою.
{2:7} Я хочу звістити постанову: Промовив до Мене Господь: Ти Мій Син, Я сьогодні Тебе породив.
{2:8} Жадай Ти від Мене, і дам Я народи Тобі, як спадщину Твою, володіння ж Твоє аж по кінці землі!
{2:9} Ти їх повбиваєш залізним жезлом, потовчеш їх, як посуд ганчарський...
{2:10} А тепер помудрійте, царі, навчіться ви, судді землі:
{2:11} Служіть Господеві зо страхом, і радійте з тремтінням!
{2:12} Шануйте Сина, щоб Він не розгнівався, і щоб вам не загинути в дорозі, бо гнів Його незабаром запалиться. Блаженні усі, хто на Нього надіється!
{3:1} Псалом Давидів, як він утікав був від перед Авесаломом, своїм сином. (3-2) Господи, як багато моїх ворогів, як багато стають проти мене!
{3:2} (3-3) Багато-хто кажуть про душу мою: Йому в Бозі спасіння нема! Села.
{3:3} (3-4) Але, Господи, щит Ти для мене та слава моя, і мою голову Ти підіймаєш!
{3:4} (3-5) Своїм голосом кличу до Господа, і Він озветься зо святої Своєї гори. Села.
{3:5} (3-6) Я лягаю і сплю, і пробуджуюся, бо Господь підпирає мене,
{3:6} (3-7) і я не побоюсь десяти тисяч люду, які проти мене навколо отаборились!
{3:7} (3-8) Устань же, о Господи! Спаси мене, Боже мій, бо Ти разиш усіх ворогів моїх в щоку, зуби грішникам крушиш!
{3:8} (3-9) Спасіння від Господа, і над народом Твоїм Твоє благословення! Села.
{4:1} Для дириґетна хору. На струнніх знаряддях. Псалом Давидів. (4-2) Коли кличу, озвися до мене, Боже правди моєї, Ти простір для мене робив у тісноті... Помилуй мене, і почуй молитву мою!
{4:2} (4-3) Людські сини, доки слава моя буде ганьбитись? Доки будете марне любити, шукати неправди? Села.
{4:3} (4-4) і знайте, що святого для Себе Господь відділив, почує Господь, як я кликати буду до Нього!
{4:4} (4-5) Гнівайтеся, та не грішіть; на ложах своїх розмишляйте у ваших серцях, та й мовчіть! Села.
{4:5} (4-6) Жертви правди приносьте, і надійтесь на Господа.
{4:6} (4-7) Багато-хто кажуть: Хто нам покаже добро? Підійми ж на нас, Господи, світло Свого лиця!
{4:7} (4-8) Ти даєш більшу радість у серці моїм, ніж у них, як помножилося їхнє збіжжя та їхнє вино молоде.
{4:8} (4-9) У спокої я ляжу, і засну, бо Ти, Господи, єдиний даєш мені жити безпечно!
{5:1} Для дириґетна хору. До флейти. Псалом Давидів. (5-2) Почуй, Господи, мову мою, стогнання моє зрозумій.
{5:2} (5-3) Прислухайсь до голосу зойку мого, о мій Царю та Боже Ти мій, як до Тебе молитися буду!
{5:3} (5-4) Ти слухаєш, Господи, ранком мій голос, ранком молитися буду до Тебе та буду чекати,
{5:4} (5-5) бо Бог Ти не той, що несправедливости хоче, зло не буде в Тобі пробувати!
{5:5} (5-6) Перед очима Твоїми не втримаються гультяї, всіх злочинців ненавидиш Ти.
{5:6} (5-7) Погубиш Ти неправдомовців, кровожерну й підступну людину обридить Господь.
{5:7} (5-8) А я в ласці великій Твоїй до дому Твого ввійду, до Храму святого Твого вклонюся в страху Твоїм.
{5:8} (5-9) Провадь мене, Господи, в правді Своїй задля моїх ворогів, і вирівняй передо мною дорогу Свою,
{5:9} (5-10) бо в їхніх устах нема правди, нутро їхнє приносить нещастя, гріб відкритий їхнє горло, свій язик вони роблять гладеньким!
{5:10} (5-11) Признай їх за винних, о Боже, через свої заміри хай упадуть, за їхні великі злочинства відкинь їх від Себе, бо вони проти Тебе бунтують!
{5:11} (5-12) А всі, хто надію на Тебе складають, хай тішаться, будуть вічно співати вони, і Ти їх охорониш, і будуть радіти Тобою, хто любить ім'я Твоє!
{5:12} (5-13) Бо Ти, Господи, благословлятимеш праведного, милістю вкриєш його, як щитом!
{6:1} Для дириґетна хору. На струнніх знаряддях. На октаву. Псалом Давидів. (6-2) Не карай мене, Господи, в гніві Своїм, не завдавай мені кари в Своїм пересерді!
{6:2} (6-3) Помилуй мене, Господи, я ж бо слабий, уздоров мене, Господи, бо тремтять мої кості,
{6:3} (6-4) і душа моя сильно стривожена, а ти, Господи, доки?
{6:4} (6-5) Вернися, о Господи, визволи душу мою, ради ласки Своєї спаси Ти мене!
{6:5} (6-6) Бож у смерті нема пам'ятання про Тебе, у шеолі ж хто буде хвалити Тебе?
{6:6} (6-7) Змучився я від стогнання свого, щоночі постелю свою обмиваю слізьми, сльозами своїми окроплюю ложе своє!...
{6:7} (6-8) Моє око зів'яло з печалі, постаріло через усіх ворогів моїх...
{6:8} (6-9) Відступіться від мене, усі беззаконники, бо почув Господь голос мого плачу!
{6:9} (6-10) Благання моє Господь вислухає, молитву мою Господь прийме,
{6:10} (6-11) усі мої вороги посоромлені будуть, і будуть настрашені дуже: хай вернуться, і будуть вони посоромлені зараз!
{7:1} Жалібна пісня Давидова, яку він співав Господеві в справі веніямінівця Куща.
{7:2} (7-3) щоб ворог моєї душі не розшарпав, як лев, що кості ламає, й ніхто не рятує!
{7:3} (7-4) Господи, Боже мій, коли я таке учинив, коли є беззаконня в долонях моїх,
{7:4} (7-5) коли я доброчинцеві злом відплатив, і без причини ограбував свого противника,
{7:5} (7-6) ворог нехай переслідує душу мою, і нехай дожене, і нехай до землі він потопче життя моє, і хай мою славу оберне на порох! Села.
{7:6} (7-7) Устань же, о Господи, в гніві Своїм, понесися на лютість моїх ворогів, і до мене скеруй постанову Свою, яку Ти заповів!
{7:7} (7-8) і громада народів оточить Тебе, і над нею вернися на висоту!
{7:8} (7-9) Господь судить людей, суди ж мене, Господи, за моєю правотою й за моєю невинністю.
{7:9} (7-10) Нехай злоба безбожних скінчиться, а Ти зміцни праведного, бо вивідуєш Ти серця й нирки, о праведний Боже!
{7:10} (7-11) Щит мій у Бозі, Який чистих серцем спасає.
{7:11} (7-12) Бог Суддя справедливий, і щоденно на злого Бог гнівається,
{7:12} (7-13) коли хто не навернеться, буде гострити меча Свого Він, Свого лука натягне й наставить його,
{7:13} (7-14) і йому приготовив смертельні знаряддя, Він зробить огнистими стріли Свої.
{7:14} (7-15) Ото, беззаконня зачне нечестивий, і завагітніє безправ'ям, і породить неправду.
{7:15} (7-16) Він рова копав, і його викопав, і впав сам до ями, яку приготовив,
{7:16} (7-17) обернеться зло його на його голову, і на маківку зійде його беззаконня!
{7:17} (7-18) Я ж Господа буду хвалити за Його правдою, і буду виспівувати Ймення Всевишнього Господа!
{8:1} Для дириґетна хору. На інструменті ґатійськім. Псалом Давидів. (8-2) Господи, Владико наш, яке то величне на цілій землі Твоє Ймення, Слава Твоя понад небесами!
{8:2} (8-3) З уст дітей й немовлят учинив Ти хвалу ради Своїх ворогів, щоб знищити противника й месника.
{8:3} (8-4) Коли бачу Твої небеса діло пальців Твоїх, місяця й зорі, що Ти встановив,
{8:4} (8-5) то що є людина, що Ти пам'ятаєш про неї, і син людський, про якого Ти згадуєш?
{8:5} (8-6) А однак учинив Ти його мало меншим від Бога, і славою й величчю Ти коронуєш його!
{8:6} (8-7) Учинив Ти його володарем творива рук Своїх, все під ноги йому вмістив:
{8:7} (8-8) худобу дрібну та биків, їх усіх, а також степових звірів диких,
{8:8} (8-9) птаство небесне та риби морські, і все, що морськими дорогами ходить!
{8:9} (8-10) Господи, Боже наш, яке то величне на цілій землі Твоє Ймення!
{9:1} Для дириґетна хору. На спів: „На смерть сина". Псалом Давидів. (9-2) Хвалитиму Господа усім серцем своїм, розповім про всі чуда Твої!
{9:2} (9-3) Я буду радіти, і тішитись буду Тобою, і буду виспівувати Ймення Твоє, о Всевишній!
{9:3} (9-4) Як будуть назад відступати мої вороги, то спіткнуться і вигинуть перед обличчям Твоїм!
{9:4} (9-5) Бо суд мій і справу мою розсудив Ти, Ти на троні суддевім сидів, Судде праведний!
{9:5} (9-6) Докорив Ти народам, безбожного знищив, ім'я їхнє Ти витер на вічні віки!
{9:6} (9-7) О вороже мій, руйнування твої закінчились на вічність, ти й міста повалив був, і згинула з ними їхня пам'ять!
{9:7} (9-8) Та буде Господь пробувати навіки, Він для суду поставив престола Свого,
{9:8} (9-9) і вселенну Він буде судити по правді, справедливістю буде судити народи.
{9:9} (9-10) і твердинею буде Господь для пригніченого, в час недолі притулком.
{9:10} (9-11) і на Тебе надіятись будуть усі, що ім'я Твоє знають, бо не кинув Ти, Господи, тих, хто шукає Тебе!
{9:11} (9-12) Співайте Господеві, що сидить на Сіоні, між народами розповідайте про чини Його,
{9:12} (9-13) бо карає Він вчинки криваві, про них пам'ятає, і не забуває Він зойку убогих!
{9:13} (9-14) Помилуй мене, Господи, поглянь на страждання моє від моїх ненависників, Ти, що мене підіймаєш із брам смерти,
{9:14} (9-15) щоб я розповідав про всю славу Твою, у брамах Сіонської доні я буду радіти спасінням Твоїм!
{9:15} (9-16) Народи попадали в яму, яку самі викопали, до пастки, яку заховали, нога їхня схоплена.
{9:16} (9-17) Господь знаний, Він суд учинив, спіткнувсь нечестивий у вчинку своєї руки! Гра на струнах. Села.
{9:17} (9-18) Попрямують безбожні в шеол, всі народи, що Бога забули,
{9:18} (9-19) бож не навіки забудеться бідний, надія убогих не згине назавжди!
{9:19} (9-20) Устань же, о Господи, хай людина не перемагає, нехай перед лицем Твоїм засуджені будуть народи!
{9:20} (9-21) Накинь, Господи, пострах на них, нехай знають народи, що вони тільки люди! Села.
{10:1} Для чого стоїш Ти, о Господи, здалека, в час недолі ховаєшся?
{10:2} Безбожний в своїм гордуванні женеться за вбогим, хай схоплені будуть у підступах, які замишляли вони!
{10:3} Бо жаданням своєї душі нечестивий пишається, а ласун проклинає, зневажає він Господа.
{10:4} У гордощах каже безбожний, що Він не слідкує, бо Бога нема, оце всі його помисли!...
{10:5} Сильні дороги його повсякчасно, від нього суди Твої високо, тим то віддмухує він ворогів своїх...
{10:6} Сказав він у серці своєму: Я не захитаюсь, бо лиха навіки не буде мені...
{10:7} Уста його повні прокляття й обмани та зради, під його язиком злочинство й переступ.
{10:8} Причаївшись, сидить на подвір'ях, мордує невинного, його очі слідкують за вбогим...
{10:9} В укритті він чатує, як лев той у зарості, чатує схопити убогого, хапає убогого й тягне його в свою сітку...
{10:10} Припадає, знижається він, і попадають убогі в його міцні кігті...
{10:11} Безбожний говорить у серці своїм: Бог забув, заховав Він обличчя Своє, не побачить ніколи.
{10:12} Устань же, о Господи Боже, руку Свою підійми, не забудь про убогих!
{10:13} Чому нечестивий ображує Бога і говорить у серці своїм, що Ти не слідкуєш?
{10:14} Але Ти все бачиш, бо спостерігаєш злочинство та утиск, щоб віддати Своєю рукою! На Тебе слабий опирається, Ти сироті помічник.
{10:15} Зламай же рамено безбожному, і злого скарай за неправду його, аж більше не знайдеш його!
{10:16} Господь Цар на вічні віки, із землі Його згинуть погани!
{10:17} Бажання понижених чуєш Ти, Господи, серця їх зміцняєш, їх вислуховує ухо Твоє,
{10:18} щоб дати суд сироті та пригніченому, щоб більш не страшив чоловік із землі!
{11:1} Для дириґетна хору. Давидів. Я надіюсь на Господа, як же кажете ви до моєї душі: Відлітай ти на гору свою, немов птах?
{11:2} Бо ось, нечестиві натягують лука, міцно ставлять стрілу свою на тятиву, щоб у темряві до простосердих стріляти...
{11:3} Як основи зруйновано, що тоді праведний зробить?
{11:4} Господь у святім Своїм храмі, Господь престол Його на небесах, бачать очі Його, повіки Його випробовують людських синів!
{11:5} Господь випробовує праведного, а безбожного й того, хто любить насилля, ненавидить душа Його!
{11:6} Він спустить дощем на безбожних горюче вугілля, огонь, і сірку, і вітер гарячий, це частка їхньої чаші.
{11:7} Бо Господь справедливий, кохає Він правду, праведний бачить обличчя Його!
{12:1} Для дириґетна хору. На октаву. Псалом Давидів. (12-2) Спаси мене, Господи, бо нема вже побожного, з-поміж людських синів позникали вже вірні!
{12:2} (12-3) Марноту говорять один до одного, їхні уста облесні, і серцем подвійним говорять...
{12:3} (12-4) Нехай підітне Господь уста облесливі та язика чванькуватого
{12:4} (12-5) тим, хто говорить: Своїм язиком будем сильні, наші уста при нас, хто ж буде нам пан?
{12:5} (12-6) Через утиск убогих, ради стогону бідних тепер Я повстану, говорить Господь, поставлю в безпеці того, на кого розтягують сітку!
{12:6} (12-7) Господні слова слова чисті, як срібло, очищене в глинянім горні, сім раз перетоплене!
{12:7} (12-8) Ти, Господи, їх пильнуватимеш, і будеш навіки нас стерегти перед родом оцим!
{12:8} (12-9) Безбожні кружляють навколо, бо нікчемність між людських синів підіймається.
{13:1} Для дириґетна хору. Псалом Давидів. (13-2) Доки, Господи, будеш мене забувати назавжди, доки будеш ховати від мене обличчя Своє?
{13:2} (13-3) Як довго я буду складати в душі своїй болі, у серці своїм щодня смуток? Як довго мій ворог підноситись буде над мене?
{13:3} (13-4) Зглянься, озвися до мене, о Господи, Боже мій! Просвітли мої очі, щоб на смерть не заснув я!
{13:4} (13-5) Щоб мій неприятель не сказав: Я його переміг! Щоб мої вороги не раділи, як я захитаюсь!
{13:5} (13-6) Я надію на милість Твою покладаю, моє серце радіє спасінням Твоїм!
{13:6} (13-7) Я буду співати Господеві, бо Він добродійство для мене вчинив...
{14:1} Для дириґетна хору. Давидів. Безумний говорить у серці своїм: Нема Бога! Зіпсулись вони, і обридливий чинять учинок, нема доброчинця!...
{14:2} Господь дивиться з неба на людських синів, щоб побачити, чи є там розумний, що Бога шукає.
{14:3} Усе повідступало, разом стали бридкими вони, нема доброчинця, нема ні одного!...
{14:4} Чи ж не розуміють всі ті, хто чинить безправ'я, хто мій люд поїдає? Вони хліб Господній їдять, та не кличуть Його...
{14:5} Тоді настрашилися страхом вони, бо Бог в праведнім роді.
{14:6} Раду вбогого ганьбите ви, та Господь охорона йому.
{14:7} Аби то Він дав із Сіону спасіння ізраїлеві! Як долю Своєму народу поверне Господь, то радітиме Яків, втішатися буде ізраїль!
{15:1} Псалом Давидів. Господи, хто може перебувати в наметі Твоїм? Хто мешкати може на святій Твоїй горі?
{15:2} Той, хто в невинності ходить, і праведність чинить, і правду говорить у серці своїм,
{15:3} хто не обмовляє своїм язиком, і злого не чинить для друга свого, і свого ближнього не зневажає!
{15:4} Обридливий погорджений в очах його, і він богобійних шанує, присягає, для себе хоча б і на зло, і дотримує;
{15:5} не дає свого срібла на лихву, і не бере на невинного підкупу. Хто чинить таке, ніколи той не захитається!
{16:1} Золота пісня Давадова. Хорони мене, Боже, я бо до Тебе вдаюся!
{16:2} Я сказав Господеві: Ти Бог мій, добро моє тільки в Тобі!
{16:3} До святих, які на землі, що шляхетні вони, до них все жадання моє!
{16:4} Нехай множаться смутки для тих, хто набув собі інших богів, я не буду приносить їм ливної жертви із крови, і їхніх імен не носитиму в устах своїх!
{16:5} Господь то частина спадку мого та чаші моєї, Ти долю мою підпираєш!
{16:6} Частки припали для мене в хороших місцях, і гарна для мене спадщина моя!
{16:7} Благословляю я Господа, що радить мені, навіть ночами навчають мене мої нирки.
{16:8} Уявляю я Господа перед собою постійно, бо Він по правиці моїй, й я не буду захитаний!
{16:9} Через те моє серце радіє та дух веселиться, і тіло моє спочиває безпечно!
{16:10} Бо Ти не опустиш моєї душі до шеолу, не попустиш Своєму святому побачити тління!
{16:11} Дорогу життя Ти покажеш мені: радість велика з Тобою, завжди блаженство в правиці Твоїй!
{17:1} Молитва Давидова. Вислухай, Господи, правду мою, послухай благання моє! Почуй молитву мою із уст необлудних!
{17:2} Від Твого лиця нехай вирок мій вийде, а очі Твої нехай бачать мою правоту!
{17:3} Ти випробував моє серце, навістив уночі, перетопив Ти мене, й не знайшов чогось злого. і роздумував я, щоб лихе з моїх уст не виходило,
{17:4} а в людських ділах, за словом уст Твоїх, я стерігся доріг гнобителя.
{17:5} Зміцняй стопи мої на дорогах Твоїх, щоб кроки мої не хиталися!
{17:6} Я кличу до Тебе, бо відповіси мені, Боже, нахили Своє ухо до мене, вислухай мову мою,
{17:7} покажи дивну милість Свою, Спасителю тих, хто вдається до Тебе від заколотників проти правиці Твоєї.
{17:8} Хорони Ти мене, як зіницю Свою, дочку ока, у тіні Своїх крил заховай Ти мене
{17:9} від безбожних, що гублять мене, смертельні мої вороги оточили мене!
{17:10} Товщем замкнули вони своє серце, уста їхні говорять бундючно.
{17:11} Вороги оточили тепер наші кроки, наставили очі свої, щоб мене повалити на землю...
{17:12} із них кожен подібний до лева, що шарпати прагне, й як левчук, що сидить в укритті...
{17:13} Устань же, о Господи, його попередь, кинь його на коліна! Мечем Своїм душу мою збережи від безбожного,
{17:14} від людей рукою Своєю, Господи, від людей цього світу, що частка їхня в цьому житті, що Ти скарбом Своїм наповняєш їхнє черево! Ситі їхні сини, останок же свій для дітей вони лишать.
{17:15} А я в правді побачу обличчя Твоє, і, збудившись, насичусь Твоєю подобою!
{18:1} Для дириґента хору. Раба Господнього Давида, коли він промовив до Господа слова цієї пісні того дня, як Господь урятував його з руки всіх його ворогів та від руки Саула, (18-2) то він проказав: Полюблю Тебе, Господи, сило моя,
{18:2} (18-3) Господь моя скеля й твердиня моя, і Він мій Спаситель! Мій Бог моя скеля, сховаюсь я в ній, Він щит мій, і ріг Він спасіння мого, Він башта моя!
{18:3} (18-4) Я кличу: Преславний Господь, і я визволений від своїх ворогів!
{18:4} (18-5) Тенета смертельні мене оточили, і потоки велійяала лякають мене!
{18:5} (18-6) Тенета шеолу мене оточили, і пастки смертельні мене попередили.
{18:6} (18-7) В тісноті своїй кличу до Господа, і до Бога свого я взиваю, Він почує мій голос із храму Свого, і доходить мій зойк до лиця Його в уші Йому!
{18:7} (18-8) Захиталась земля й затремтіла, і затряслись і хитались підвалини гір, бо Він запалився від гніву:
{18:8} (18-9) із ніздер Його бухнув дим, з Його ж уст пожирущий огонь, і жар запалився від Нього!
{18:9} (18-10) Він небо простяг і спустився, а хмара густа під ногами Його.
{18:10} (18-11) Усівся Він на херувима й летів, і на вітрових крилах понісся...
{18:11} (18-12) Поклав темряву Він як заслону Свою, довкілля Його то темрява вод, а мешкання Його густі хмари!
{18:12} (18-13) Від блиску, що був перед Ним, град і жар огняний пройшли хмари Його...
{18:13} (18-14) і Господь загримів у небесах, і Всевишній Свій голос подав, град і жар огняний!
{18:14} (18-15) Він послав Свої стріли, та їх розпорошив, і стрілив Він блискавками, та їх побентежив.
{18:15} (18-16) Показалися річища водні, і відкрились основи вселенної, від сваріння Твого, о Господи, від подиху вітру із ніздер Твоїх...
{18:16} (18-17) Він простяг з висоти Свою руку, узяв Він мене, витяг мене з вод великих,
{18:17} (18-18) він мене врятував від мого потужного ворога, і від моїх ненависників, бо сильніші від мене вони!
{18:18} (18-19) Напали на мене вони в день нещастя мого, та Господь був моїм опертям,
{18:19} (18-20) і на місце розлоге Він вивів мене, Він мене врятував, бо вподобав мене!
{18:20} (18-21) Нехай Господь зробить мені за моєю справедливістю, хай заплатить мені згідно з чистістю рук моїх,
{18:21} (18-22) бо беріг я дороги Господні, і від Бога свого я не відступив,
{18:22} (18-23) бо всі Його присуди передо мною, і не відкидав я від себе Його постанов!
{18:23} (18-24) і був я із Ним непорочний, і стерігся своєї провини,
{18:24} (18-25) і Господь заплатив був мені за моєю справедливістю, згідно з чистістю рук моїх перед очима Його.
{18:25} (18-26) із справедливим поводишся Ти справедливо, із чесним по-чесному,
{18:26} (18-27) із чистим поводишся чисто, а з лукавим за лукавством його,
{18:27} (18-28) бо народ із біди Ти спасаєш, а очі зухвалі принижуєш,
{18:28} (18-29) бо Ти світиш мого світильника, Господь Бог мій, освітлює Він мою темряву!
{18:29} (18-30) Бо з Тобою поб'ю я ворожого відділа, і з Богом своїм проберусь через мур.
{18:30} (18-31) Бог непорочна дорога Його, слово Господнє очищене, щит Він для всіх, хто вдається до Нього!
{18:31} (18-32) Бо хто Бог, окрім Господа? і хто скеля, крім нашого Бога?
{18:32} (18-33) Цей Бог мене силою оперезав, і дорогу мою учинив непорочною,
{18:33} (18-34) Він зробив мої ноги, мов у лані, і ставить мене на висотах моїх,
{18:34} (18-35) мої руки навчає до бою, і на рамена мої лука мідяного напинає.
{18:35} (18-36) і дав Ти мені щит спасіння Свого, а правиця Твоя підпирає мене, і чинить великим мене Твоя поміч.
{18:36} (18-37) Ти чиниш широким мій крок підо мною, і стопи мої не спіткнуться.
{18:37} (18-38) Женуся я за ворогами своїми, і їх дожену, і не вернуся, аж поки не винищу їх,
{18:38} (18-39) я їх потрощу, й вони встати не зможуть, повпадають під ноги мої!
{18:39} (18-40) Ти ж для бою мене підперізуєш силою, валиш під мене моїх ворохобників.
{18:40} (18-41) Повернув Ти до мене плечима моїх ворогів, і понищу ненависників я своїх!
{18:41} (18-42) Кричали вони, та немає спасителя, взивали до Господа, і не відповів їм.
{18:42} (18-43) і я їх зітру, як той порох на вітрі, як болото на вулицях, їх потопчу!
{18:43} (18-44) Ти від бунту народу мене бережеш, Ти робиш мене головою племенам, мені будуть служити народи, яких я не знав!
{18:44} (18-45) На вістку про мене слухняні мені, до мене чужинці підлещуються,
{18:45} (18-46) в'януть чужинці і тремтять у твердинях своїх...
{18:46} (18-47) Живий Господь, і благословенна будь, скеле моя, і нехай Бог спасіння мойого звеличиться,
{18:47} (18-48) Бог, що помсти за мене дає, і що народи під мене підбив,
{18:48} (18-49) що рятує мене від моїх ворогів, Ти звеличив мене над повстанців на мене, спасаєш мене від насильника!
{18:49} (18-50) Тому то хвалю Тебе, Господи, серед народів, і Йменню Твоєму співаю!
{18:50} (18-51) Ти Своєму цареві спасіння побільшуєш, і милість вчиняєш Своєму помазанцеві Давиду й насінню його аж навіки.
{19:1} Для дириґетна хору. Псалом Давидів. (19-2) Небо звіщає про Божую славу, а про чин Його рук розказує небозвід.
{19:2} (19-3) Оповіщує день дневі слово, а ніч ночі показує думку,
{19:3} (19-4) без мови й без слів, не чутний їхній голос,
{19:4} (19-5) та по цілій землі пішов відголос їхній, і до краю вселенної їхні слова! Для сонця намета поставив у них,
{19:5} (19-6) а воно, немов той молодий, що виходить із-під балдахину свого, воно тішиться, мов той герой, щоб пробігти дорогу!
{19:6} (19-7) Вихід його з краю неба, а обіг його аж на кінці його, і від спеки його ніщо не заховається.
{19:7} (19-8) Господній Закон досконалий, він зміцнює душу. Свідчення Господа певне, воно недосвідченого умудряє.
{19:8} (19-9) Справедливі Господні накази, бо серце вони звеселяють. Заповідь Господа чиста, вона очі просвітлює.
{19:9} (19-10) Страх Господа чистий, він навіки стоїть. Присуди Господа правда, вони справедливі всі разом,
{19:10} (19-11) дорожчі вони понад золото і понад безліч щирого золота, і солодші за мед і за сік щільниковий,
{19:11} (19-12) і раб Твій у них бережкий, а в дотриманні їх нагорода велика.
{19:12} (19-13) А помилки хто зрозуміє? Від таємних очисть Ти мене,
{19:13} (19-14) і від свавільців Свого раба заховай, нехай не панують вони надо мною, тоді непорочним я буду, і від провини великої буду очищений.
{19:14} (19-15) Нехай будуть із волі Твоєї слова моїх уст, а думки мого серця перед лицем Твоїм, Господи, скеле моя й мій Спасителю!
{20:1} Для дириґетна хору. Псалом Давидів. (20-2) В день недолі озветься до тебе Господь, ім'я Бога Якового зробить сильним тебе!
{20:2} (20-3) Він пошле тобі поміч із святині, і з Сіону тебе підіпре!
{20:3} (20-4) Усі жертви твої пам'ятати Він буде, і буде вважати твоє цілопалення ситим. Села.
{20:4} (20-5) Він дасть тобі, як твоє серце бажає, і виповнить цілий твій задум!
{20:5} (20-6) Ми будем радіти спасінням Твоїм, і підіймемо прапор в ім'я Бога нашого, нехай Господь виконає всі прохання твої!
{20:6} (20-7) Тепер я пізнав, що спасає Господь помазанця Свого, дає йому відповідь з неба святого Свого могутніми чинами помічної правиці Своєї.
{20:7} (20-8) Одні колесницями хваляться, а інші кіньми, а ми будем хвалитись ім'ям Господа, нашого Бога:
{20:8} (20-9) вони похилились і впали, а ми стоїмо та ростемо на силах!
{20:9} (20-10) Господи, спаси! Хай озветься нам Цар у день нашого кликання!
{21:1} Для дириґетна хору. Псалом Давидів. (21-2) Господи, силою Твоєю веселиться цар, і спасінням Твоїм як він сильно радіє!
{21:2} (21-3) Ти йому дав бажання серця його, і прохання уст його не відмовив. Села.
{21:3} (21-4) Бо Ти його випередив благословеннями добра, на голову йому поклав корону зо щирого золота.
{21:4} (21-5) Життя він у Тебе просив, і дав Ти йому довголіття на вічні віки!
{21:5} (21-6) Слава велика його при Твоїй допомозі, хвалу та величність кладеш Ти на нього,
{21:6} (21-7) бо Ти вчиниш його благословенням вічним, звеселиш його радістю, як буде він разом з Тобою!
{21:7} (21-8) Цар має надію на Господа, у ласці Всевишнього не захитається він.
{21:8} (21-9) Знайде рука Твоя всіх ворогів Твоїх, знайде правиця Твоя Твоїх ненависників.
{21:9} (21-10) На час гніву Свого Ти їх учиниш огненною піччю, Господь гнівом Своїм їх понищить, і огонь пожере їх.
{21:10} (21-11) Ти вигубиш плід їхній із землі, а їхнє насіння з-поміж синів людських.
{21:11} (21-12) Бо нещастя на Тебе вони простягли, замишляли злу думку, якої здійснити не зможуть,
{21:12} (21-13) бо Ти їх обернеш плечима до нас, на тятивах Своїх міцно стріли поставиш на них.
{21:13} (21-14) Піднесися ж, о Господи, в силі Своїй, а ми будем співати й хвалити могутність Твою!
{22:1} Для дириґетна хору. На спів: „Ланя зорі досвітньої". Псалом Давидів. (22-2) Боже мій, Боже мій, нащо мене Ти покинув? Далекі слова мого зойку від спасіння мого!...
{22:2} (22-3) Мій Боже, взиваю я вдень, та Ти не озвешся, і кличу вночі, і спокою немає мені!
{22:3} (22-4) Та Ти Святий, пробуваєш на хвалах ізраїлевих!
{22:4} (22-5) На Тебе надіялись наші батьки, надіялися і Ти визволив їх.
{22:5} (22-6) До Тебе взивали вони і спасені були, на Тебе надіялися і не посоромились.
{22:6} (22-7) А я червяк, а не чоловік, посміховище людське й погорда в народі.
{22:7} (22-8) Всі, хто бачить мене, насміхаються з мене, розкривають роти, головою хитають!
{22:8} (22-9) Покладався на Господа він, хай же рятує його, нехай Той його визволить, він бо Його уподобав!
{22:9} (22-10) Бо з утроби Ти вивів мене, Ти безпечним мене учинив був на персах матері моєї!
{22:10} (22-11) На Тебе з утроби я зданий, від утроби матері моєї Ти мій Бог!
{22:11} (22-12) Не віддаляйся від мене, бо горе близьке, бо нема мені помічника!
{22:12} (22-13) Багато биків оточили мене, башанські бугаї обступили мене,
{22:13} (22-14) на мене розкрили вони свої пащі, як лев, що шматує й ричить!
{22:14} (22-15) Я розлитий, немов та вода, і всі кості мої поділились, стало серце моє, немов віск, розтопилось в моєму нутрі.
{22:15} (22-16) Висохла сила моя, як лушпиння, і прилип мій язик до мого піднебіння, і в порох смертельний поклав Ти мене.
{22:16} (22-17) Бо пси оточили мене... обліг мене натовп злочинців, прокололи вони мої руки та ноги мої...
{22:17} (22-18) Я висох, рахую всі кості свої, а вони придивляються й бачать нещастя в мені!
{22:18} (22-19) Вони ділять для себе одежу мою, а про шату мою жеребка вони кидають...
{22:19} (22-20) А Ти, Господи, не віддаляйся, Допомого моя, поспіши ж мені на оборону!
{22:20} (22-21) Від меча збережи мою душу, одиначку мою з руки пса!
{22:21} (22-22) Спаси мене від пащі лев'ячої, а вбогу мою від рогів буйволів.
{22:22} (22-23) Я звіщатиму Ймення Твоє своїм браттям, буду хвалити Тебе серед збору!
{22:23} (22-24) Хто боїться Господа, прославляйте Його, увесь Яковів роде шануйте Його, страхайтесь Його, все насіння ізраїлеве,
{22:24} (22-25) бо Він не погордував і не зневажив страждання убогого, і від нього обличчя Свого не сховав, а почув, як він кликав до Нього!
{22:25} (22-26) Від Тебе повстане хвала моя в зборі великім, принесу свої жертви в присутності тих, хто боїться Його,
{22:26} (22-27) будуть їсти покірні і ситими стануть, хвалитимуть Господа ті, хто шукає Його, буде жить серце ваше навіки!
{22:27} (22-28) Усі кінці землі спам'ятають, і до Господа вернуться, і вклоняться перед обличчям Його всі племена народів,
{22:28} (22-29) бо царство Господнє, і Він Пан над народами!
{22:29} (22-30) Будуть їсти й поклоняться всі багачі на землі, перед обличчям Його на коліна попадають всі, хто до пороху сходить і не може себе оживити!
{22:30} (22-31) Буде потомство служити Йому, й залічене буде навіки у Господа.
{22:31} (22-32) Прийдуть і будуть звіщать Його правду народові, який буде народжений, що Він це вчинив!
{23:1} Псалом Давидів. Господь то мій Пастир, тому в недостатку не буду,
{23:2} на пасовиськах зелених оселить мене, на тихую воду мене запровадить!
{23:3} Він душу мою відживляє, провадить мене ради Ймення Свого по стежках справедливости.
{23:4} Коли я піду хоча б навіть долиною смертної темряви, то не буду боятися злого, бо Ти при мені, Твоє жезло й Твій посох вони мене втішать!
{23:5} Ти передо мною трапезу зготовив при моїх ворогах, мою голову Ти намастив був оливою, моя чаша то надмір пиття!
{23:6} Тільки добро й милосердя мене супроводити будуть по всі дні мого життя, а я пробуватиму в домі Господньому довгі часи!
{24:1} Псалом Давидів. Господня земля, і все, що на ній, вселенна й мешканці її,
{24:2} бо заклав Він її на морях, і на річках її встановив.
{24:3} Хто зійде на гору Господню, і хто буде стояти на місці святому Його?
{24:4} У кого чисті руки та щиреє серце, і хто не нахиляв на марноту своєї душі, і хто не присягав на обману,
{24:5} нехай носить він благословення від Господа, а праведність від Бога спасіння свого!
{24:6} Таке покоління усіх, хто шукає Його, хто прагне обличчя Твого, Боже Яковів! Села.
{24:7} Піднесіте верхи свої, брами, і будьте відчинені, входи відвічні, і ввійде Цар слави!
{24:8} Хто ж то Цар слави? Господь сильний й могутній, Господь, що потужний в бою!
{24:9} Піднесіте верхи свої, брами, і піднесіте, входи відвічні, і ввійде Цар слави!
{24:10} Хто ж то Він, той Цар слави? Господь Саваот Він Цар слави! Села.
{25:1} Давидів. До Тебе підношу я, Господи, душу свою,
{25:2} Боже мій, я на Тебе надіюсь, нехай же я не засоромлюсь, нехай не радіють мої вороги ради мене!
{25:3} Не будуть також посоромлені всі, хто на Тебе надіється, та нехай посоромляться ті, хто на Тебе встає надаремно!
{25:4} Дороги Твої дай пізнати мені, Господи, стежками Своїми мене попровадь,
{25:5} провадь мене в правді Своїй і навчи Ти мене, бо Ти Бог спасіння мого, кожен день я на Тебе надіюсь!
{25:6} Пам'ятай милосердя Своє, о мій Господи, і ласки Свої, бо відвічні вони!
{25:7} Гріхи молодечого віку мого та провини мої не пригадуй, пам'ятай мене, Господи, в ласці Своїй через добрість Свою!
{25:8} Господь добрий та праведний, тому грішних навчає в дорозі,
{25:9} Він провадить покірних у правді, і лагідних навчає дороги Своєї!
{25:10} Всі Господні стежки милосердя та правда для тих, хто Його заповіта й свідоцтва додержує.
{25:11} Ради Ймення Свого, о Господи, прости мені прогріх, великий бо він!
{25:12} Хто той чоловік, що боїться він Господа? Він наставить його на дорогу, котру має вибрати:
{25:13} душа його житиме в щасті, і насіння його вспадку землю!
{25:14} Приязнь Господня до тих, хто боїться Його, і Свій заповіт Він звістить їм.
{25:15} Мої очі постійно до Господа, бо Він з пастки витягує ноги мої.
{25:16} Обернися до мене й помилуй мене, я ж бо самітний та бідний!
{25:17} Муки серця мого поширились, визволь мене з моїх утисків!
{25:18} Подивися на горе моє та на муку мою, і прости всі гріхи мої!
{25:19} Подивись на моїх ворогів, як їх стало багато, вони лютою ненавистю ненавидять мене!...
{25:20} Пильнуй же моєї душі та мене хорони, щоб не бути мені засоромленим, бо надіюсь на Тебе!
{25:21} Невинність та правда нехай оточають мене, бо надіюсь на Тебе!
{25:22} Визволи, Боже, ізраїля від усіх його утисків!
{26:1} Давидів. Суди мене, Господи, бо ходив я в своїй непорочності, і надіявсь на Господа, тому не спіткнуся!
{26:2} Перевір мене, Господи, і випробуй мене, перетопи мої нирки та серце моє,
{26:3} бо перед очима моїми Твоє милосердя, і в правді Твоїй я ходив.
{26:4} Не сидів я з людьми неправдивими, і не буду ходити з лукавими,
{26:5} я громаду злочинців зненавидів, і з грішниками я сидіти не буду.
{26:6} Умию в невинності руки свої, й обійду Твого, Господи, жертівника,
{26:7} щоб хвалу Тобі голосно виголосити, та звістити про всі чуда Твої.
{26:8} Господи, полюбив я оселю дому Твого, і місце перебування слави Твоєї.
{26:9} Не губи Ти моєї душі з нечестивими, та мого життя з кровожерами,
{26:10} що в руках їх злодійство, що їхня правиця наповнена підкупом.
{26:11} А я буду ходити в своїй непорочності, визволь мене та помилуй мене!
{26:12} Нога моя стала на рівному місці, на зборах я благословлятиму Господа!
{27:1} Давидів. Господь моє світло й спасіння моє, кого буду боятись? Господь то твердиня мого життя, кого буду лякатись?
{27:2} Коли будуть зближатись до мене злочинці, щоб жерти їм тіло моє, мої напасники та мої вороги, вони спотикнуться й попадають!...
{27:3} коли проти мене розложиться табір, то серце моє не злякається, коли проти мене повстане війна, я надіятись буду на те, на поміч Його!
{27:4} Одного прошу я від Господа, буду жадати того, щоб я міг пробувати в Господньому домі по всі дні свого життя, щоб я міг оглядати Господню приємність і в храмі Його пробувати!
{27:5} бо Він заховає мене дня нещастя в Своїй скинії, сховає мене потаємно в Своєму наметі, на скелю мене проведе!
{27:6} А тепер піднесеться моя голова понад ворогами моїми навколо мене, і я в Його скинії буду приносити жертви при відзвуках сурм, і я буду співати та грати Господеві!
{27:7} Почуй, Господи, голос мій, коли кличу, і помилуй мене, і озвися до мене!
{27:8} За Тебе промовило серце моє: Шукайте Мого лиця! тому, Господи, буду шукати обличчя Твого:
{27:9} не ховай же від мене обличчя Свого, у гніві Свого раба не відкинь! Ти був мені поміч, не кидай мене, і не лишай мене, Боже спасіння мого,
{27:10} бо мій батько та мати моя мене кинули, та Господь прийме мене!
{27:11} Дорогу Свою покажи мені, Господи, і провадь мене стежкою рівною, ради моїх ворогів!
{27:12} Не видай мене на сваволю моїх ворогів, бо повстали на мене ті свідки облудні та неправдомовці,
{27:13} немов би не вірував я, що в країні життя я побачу Господнє добро!
{27:14} Надійся на Господа, будь сильний, і хай буде міцне твоє серце, і надійся на Господа!
{28:1} Давидів. До Тебе я кличу, о Господи скеле моя, не будь же безмовним до мене, бо коли Ти замовкнеш до мене, я стану подібний до тих, що сходять до гробу...
{28:2} Почуй голос благання мого, як я кличу до Тебе, коли руки свої я підношу до храму святого Твого!
{28:3} Не хапай мене з грішними й тими, хто чинить безправство, хто плете своїм ближнім про мир, але зло в їхнім серці!
{28:4} Віддай їм за їхнім учинком, і за злом їхніх учинків, згідно з ділом їхніх рук Ти їм дай, верни їм заслужене ними,
{28:5} бо вони не вдивляються в чинність Господню й діла Його рук, нехай їх поруйнує, й нехай не будує Він їх!
{28:6} Благословенний Господь, бо Він почув голос благання мого!
{28:7} Господь моя сила та щит мій, на нього надіялось серце моє, й Він мені допоміг, і втішилося моє серце, і співом своїм я прославлю Його!
{28:8} Господь сила народу Свого, і захист спасіння Свого помазанця!
{28:9} Спаси Свій народ, і поблагослови спадщину Свою, і спаси їх, і піднось їх навіки!
{29:1} Псалом Давидів. Дайте Господу, Божі сини, дайте Господу славу та силу!
{29:2} Дайте Господу славу імення Його, у препишній святині впадіть перед Господом!
{29:3} Голос Господній над водами, Бог слави гримить, Господь над великими водами!
{29:4} Голос Господній із силою, голос Господній з величністю.
{29:5} Голос Господній ламає кедрини, голос Господній торощить кедрини ливанські.
{29:6} Він примусить скакати Ливан як теля, та Сиріон, мов молоду антилопу.
{29:7} Голос Господній викрешує полум'я огняне,
{29:8} голос Господній пустиню тремтіти примушує, Господь чинить пустелю Кадеша тремтячою.
{29:9} Голос Господній примушує лані тремтіти, й ліси обнажає, а в храмі Його все належне Йому виголошує: Слава!
{29:10} Господь пробував в час потопу, і буде Господь пробувати повік віку Царем!
{29:11} Господь подасть силу народу Своєму, Господь поблагословить миром народ Свій!
{30:1} Псалом Давидів. Пісня освячення дому. (30-2) Буду тебе величати, о Господи, бо Ти з глибини мене витяг, і не потішив моїх ворогів ради мене!
{30:2} (30-3) Господи, Боже мій, я кликав до Тебе, і мене вздоровив Ти.
{30:3} (30-4) Господи, вивів Ти душу мою із шеолу, Ти мене оживив, щоб в могилу не сходити мені!
{30:4} (30-5) Співайте Господеві, святії Його, й славте пам'ять святині Його!
{30:5} (30-6) Бо хвилю триває Він у гніві Своїм, все життя в Своїй ласці: буває увечорі плач, а радість на ранок!
{30:6} (30-7) А я говорив був у мирі своєму: Я не захитаюсь навіки!
{30:7} (30-8) Господи, в ласці Своїй Ти поставив мене на горі моїх сил. Як лице Своє Ти заховав, то збентежився я.
{30:8} (30-9) До Тебе я кличу, о Господи, і благаю я Господа:
{30:9} (30-10) Яка користь із крови моєї, коли я до гробу зійду? Чи хвалити Тебе буде порох? Чи він виявить правду Твою?
{30:10} (30-11) Почуй, Господи, і помилуй мене, Господи, будь мені помічником!
{30:11} (30-12) Ти перемінив мені плач мій на радість, жалобу мою розв'язав, і підперезав мене радістю,
{30:12} (30-13) щоб славу співала людина Тобі й не замовкла! Господи, Боже мій, повік славити буду Тебе!
{31:1} Для дириґетна хору. Псалом Давидів. (31-2) На Тебе надіюсь я, Господи, хай не буду повік засоромлений, визволь мене в Своїй правді!
{31:2} (31-3) Нахили Своє ухо до мене, скоро мене порятуй, стань для мене могутньою скелею, домом твердині, щоб спас Ти мене!
{31:3} (31-4) Бо ти скеля моя та твердиня моя, і ради Ймення Свого Ти будеш провадити мене й керувати мене!
{31:4} (31-5) Ти витягнеш з пастки мене, що на мене таємно поставили, бо Ти сила моя!
{31:5} (31-6) У руку Твою доручаю я духа свого, і Ти мене визволиш, Господи, Боже правди!
{31:6} (31-7) Я зненавидив всіх, хто шанує бовванів марних, я ж надіюсь на Господа.
{31:7} (31-8) Я буду радіти та тішитися в Твоїй милості, що побачив Ти горе моє, що приглянувся Ти до скорботи моєї душі,
{31:8} (31-9) і мене не віддав в руку ворога, на місці розлогім поставив Ти ноги мої!
{31:9} (31-10) Помилуй мене, Господи, бо тісно мені, від горя вже виснажилось моє око, душа моя й нутро моє,
{31:10} (31-11) бо скінчилось життя моє в смутку, а роки мої у квилінні, моя сила спіткнулася через мій гріх, і виснажились мої кості!
{31:11} (31-12) Я в усіх ворогів своїх став посміховищем, надто сусідам своїм, і страхіттям знайомим моїм, хто бачить надворі мене утікають від мене!
{31:12} (31-13) Я забутий у серці, немов той небіжчик, став я немов та розбита посудина...
{31:13} (31-14) Бо чую багато шептання, страхання навколо, як змовляються разом на мене, вони замишляють забрати мою душу,
{31:14} (31-15) а я покладаю надію на Тебе, о Господи, я кажу: Ти мій Бог!
{31:15} (31-16) В Твою руку кладу свою долю, Ти ж визволь мене від руки ворогів моїх і моїх переслідників!
{31:16} (31-17) Хай засяє обличчя Твоє на Твого раба, та спаси мене в ласці Своїй,
{31:17} (31-18) Господи, щоб не бути мені посоромленим, що кличу до Тебе! Нехай посоромлені будуть безбожні, хай замовкнуть та йдуть до шеолу,
{31:18} (31-19) нехай заніміють облудні уста, що гидоту говорять на праведного із пихою й погордою!
{31:19} (31-20) Яка величезна Твоя доброта, яку заховав Ти для тих, хто боїться Тебе, яку приготовив для тих, хто на Тебе надіється перед людськими синами!
{31:20} (31-21) Ти їх у заслоні обличчя Свого заховаєш від людських тенет, Ти їх від лихих язиків у наметі сховаєш!
{31:21} (31-22) Благословенний Господь, що вчинив мені милість чудовну Свою в оборонному місті!
{31:22} (31-23) А я говорив у своїм побентеженні: Я відрізаний з-перед очей Твоїх! Та дійсно Ти вислухав голос благання мого, коли я до Тебе взивав...
{31:23} (31-24) Любіть Господа, усі святії Його, стереже Господь вірних, а гордому з лишком відплачує.
{31:24} (31-25) Будьте сильні, і хай буде міцне ваше серце, усі, хто надію покладає на Господа!
{32:1} Давидів. Пісня навчальна. Блаженний, кому подарований злочин, кому гріх закрито,
{32:2} блаженна людина, що Господь їй гріха не залічить, що нема в її дусі лукавства!
{32:3} Коли я мовчав, спорохнявіли кості мої в цілоденному зойку моєму,
{32:4} бо рука Твоя вдень та вночі надо мною тяжить, і волога моя обернулась на літню посуху! Села.
{32:5} Я відкрив Тобі гріх свій, і не сховав був провини своєї. Я сказав був: Признаюся в проступках своїх перед Господом! і провину мого гріха Ти простив. Села.
{32:6} Тому кожен побожний відповідного часу молитися буде до Тебе, і навіть велика навала води не досягне до нього!
{32:7} Ти покрова моя, Ти від утиску будеш мене стерегти, Ти обгорнеш мене радістю спасіння! Села.
{32:8} Я зроблю тебе мудрим, і буду навчати тебе у дорозі, якою ти будеш ходити, Я дам тобі раду, Моє око вважає на тебе!
{32:9} Не будьте, як кінь, як той мул нерозумні, що їх треба приборкати оздобою їхньою вудилом і вуздечкою, як до тебе вони не зближаються.
{32:10} Багато хворіб на безбожного, хто ж надію свою покладає на Господа того милість оточує!
{32:11} Веселітесь у Господі, і тіштеся, праведні, і співайте із радістю, всі щиросерді!
{33:1} Співайте із радістю, праведні в Господі, бо щирим лицює хвала!
{33:2} Хваліть Господа гуслами, співайте Йому з десятиструнною арфою,
{33:3} заспівайте Йому нову пісню, гарно заграйте Йому з гуком сурем,
{33:4} бо щире Господнєє слово, і кожен чин Його вірний!
{33:5} Правду та суд Він кохає, і Господньої милости повна земля!
{33:6} Словом Господнім учинене небо, а подихом уст Його все його військо.
{33:7} Воду морську збирає Він, мов би до міху, безодні складає в коморах.
{33:8} Буде боятися Господа ціла земля, всі мешканці всесвіту будуть лякатись Його,
{33:9} бо сказав Він і сталось, наказав і з'явилось.
{33:10} Господь раду поганів понищить, понівечить мислі народів,
{33:11} а задум Господній навіки стоятиме, думки Його серця на вічні віки!
{33:12} Блаженний той люд, що Богом у нього Господь, блаженний народ, що Він вибрав його на спадок Собі!
{33:13} Господь споглядає з небес, і бачить усіх синів людських,
{33:14} приглядається з місця оселі Своєї до всіх, хто замешкує землю:
{33:15} Хто створив серце кожного з них, наглядає всі їхні діла!
{33:16} Немає царя, що його многість війська спасає, не врятується велетень великістю сили,
{33:17} для спасіння той кінь ненадійний, і великістю сили своєї він не збереже,
{33:18} ось око Господнє на тих, хто боїться Його, хто надію на милість Його покладає,
{33:19} щоб рятувати життя їхнє від смерти, і щоб за час голоду їх оживляти!
{33:20} Душа наша надію складає на Господа, Він наша поміч і щит наш,
{33:21} бо Ним радується наше серце, бо на Ймення святеє Його ми надію кладемо!
{33:22} Нехай Твоя милість, о Господи, буде на нас, коли покладаємо надію на Тебе!
{34:1} Давидів, коли він удавав був причинного перед Авімелехом, що вигнав його, і той пішов. (34-2) Я благословлятиму Господа кожного часу, хвала Йому завсіди в устах моїх!
{34:2} (34-3) Душа моя буде хвалитися Господом, хай це почують слухняні, і нехай звеселяться!
{34:3} (34-4) Зо мною звеличуйте Господа, і підносьте ім'я Його разом!
{34:4} (34-5) Шукав я був Господа, і Він озвався до мене, і від усіх небезпек мене визволив.
{34:5} (34-6) Приглядайтесь до Нього й засяєте, і не посоромляться ваші обличчя!
{34:6} (34-7) Цей убогий взивав, і Господь його вислухав, і від усіх його бід його визволив.
{34:7} (34-8) Ангол Господній табором стає кругом тих, хто боїться його, і визволює їх.
{34:8} (34-9) Скуштуйте й побачте, який добрий Господь, блаженна людина, що надію на Нього кладе!
{34:9} (34-10) Бійтеся Господа, всі святії Його, бо ті, що бояться Його, недостатку не мають!
{34:10} (34-11) Левчуки бідні й голодні, а ті, хто пошукує Господа, недостатку не чують в усьому добрі.
{34:11} (34-12) Ходіть, діти, послухайте мене, страху Господнього я вас навчу!
{34:12} (34-13) Хто та людина, що хоче життя, що любить дні довгі, щоб бачити добро?
{34:13} (34-14) Свого язика бережи від лихого, а уста свої від говорення підступу.
{34:14} (34-15) Відступися від злого і добре чини, миру шукай і женися за ним!
{34:15} (34-16) Очі Господні на праведних, уші ж Його на їхній зойк,
{34:16} (34-17) Господнє лице на злочинців, щоб винищити їхню пам'ять з землі.
{34:17} (34-18) Коли праведні кличуть, то їх чує Господь, і з усіх утисків їхніх визволює їх.
{34:18} (34-19) Господь зламаносердим близький, і впокорених духом спасає.
{34:19} (34-20) Багато лихого для праведного, та його визволяє Господь з них усіх:
{34:20} (34-21) Він пильнує всі кості його, із них жодна не зламається!
{34:21} (34-22) Зло безбожному смерть заподіє, і винними будуть усі, хто ненавидить праведного.
{34:22} (34-23) Господь визволить душу рабів Своїх, і винні не будуть усі, хто вдається до Нього!
{35:1} Давидів. Судися, о Господи, з тими, хто судиться зо мною воюй з тими, хто зо мною воює,
{35:2} візьми малого й великого щита, і встань мені на допомогу!
{35:3} Дістань списа, і дорогу замкни моїм напасникам, скажи до моєї душі: Я спасіння твоє!
{35:4} Нехай засоромляться й будуть поганьблені ті, хто чатує на душу мою; хай відступлять назад і нехай посоромляться ті, хто лихо мені замишляє.
{35:5} Бодай вони стали, немов та полова на вітрі, і Ангол Господній нехай їх жене;
{35:6} нехай буде дорога їхна темна й сковзька, і Ангол Господній нехай їх жене,
{35:7} бо вони безпричинно тенета свої розставляють на мене, яму копають безвинно на душу мою!
{35:8} Нехай нагла загибіль, якої не знає, на нього спаде, і сітка його, яку він наставив, хай зловить його у нагле нещастя, бодай він до нього упав!
{35:9} А душа моя в Господі буде радіти, звеселиться Його допомогою!
{35:10} Скажуть усі мої кості: Господи, хто подібний до Тебе? Ти рятуєш убогого від сильнішого над нього, покірного та бідаря від його дерія.
{35:11} Свідки встають неправдиві, чого я не знав питають мене,
{35:12} віддають мені злом за добро, осирочують душу мою!
{35:13} А я, як вони хворували були, зодягався в верету, душу свою мучив постом, молитва ж моя поверталась на лоно моє...
{35:14} Як приятель, буцім то брат він для мене, так я ходив, ніби був я в жалобі по матері, був я засмучений, схилений...
{35:15} А вони, як упав я, радіють та сходяться, напасники проти мене збираються, я ж не знаю про те; кричать, і не вмовкають,
{35:16} з дармоїдами та пересмішниками скрегочуть на мене своїми зубами...
{35:17} Господи, чи довго Ти будеш дивитись на це? Відверни мою душу від їхніх зубів, від отих левчуків одиначку мою!
{35:18} Я буду Тебе прославляти на зборах великих, буду Тебе вихваляти в численнім народі!
{35:19} Нехай з мене не тішаться ті, хто ворогує на мене безвинно, нехай ті не моргають очима, хто мене без причини ненавидить,
{35:20} бо говорять вони не про мир, але на спокійних у краї облудні слова вимишляють,
{35:21} свої уста на мене вони розкривають, говорять: Ага, ага! Наші очі це бачили!
{35:22} Ти бачив це, Господи, не помовчи ж, Господи, не віддаляйся від мене!
{35:23} Устань, і збудися на суд мій, Боже мій і Господи мій, на суперечку мою,
{35:24} розсуди Ти мене до Своїй справедливості, Господи, Боже мій, і нехай через мене не тішаться,
{35:25} нехай не говорять у серці своїм: Ага, його маємо ми, хай не кажуть вони: Ми його проковтнули...
{35:26} Нехай посоромляться та застидаються разом, хто з мого нещастя радіє, бодай вбрались у сором та в ганьбу, хто рота свого розкриває на мене!
{35:27} Хай співають та звеселяються ті, хто бажає мені правоти, і нехай кажуть завжди: Хай буде великий Господь, що миру бажає Своєму рабові!
{35:28} А язик мій звіщатиме правду Твою, славу Твою кожен день!
{36:1} Для диригенту хору. Раба Господнього Давида. (36-2) Грішне слово безбожного в серці моїм: Нема страху Божого перед очима його,
{36:2} (36-3) бо в очах своїх він до себе підлещується, щоб буцім то гріх свій знайти, щоб зненавидіти.
{36:3} (36-4) Слова його уст то марнота й обмана, перестав він бути мудрим, щоб чинити добро.
{36:4} (36-5) Беззаконство задумує він на постелі своїй, стає на дорозі недобрій, не цурається злого.
{36:5} (36-6) Господи, аж до небес милосердя Твоє, аж до хмар Твоя вірність,
{36:6} (36-7) Твоя справедливість немов гори Божі, Твої суди безодня велика, людину й худобу спасаєш Ти, Господи!
{36:7} (36-8) Яка дорога Твоя милість, о Боже, і ховаються людські сини в тіні Твоїх крил:
{36:8} (36-9) вони з ситости дому Твого напоюються, і Ти їх напуваєш з потока Своїх солодощів,
{36:9} (36-10) бо в Тебе джерело життя, в Твоїм світлі побачимо світло!
{36:10} (36-11) Продовж Свою милість на тих, хто знає Тебе, а правду Свою на людей щиросердих!
{36:11} (36-12) Нога пишних нехай не наступить на мене, і безбожна рука нехай не викидає мене!
{36:12} (36-13) Попадали там беззаконники, повалено їх і встати не зможуть.
{37:1} Давидів. Не розпалюйся гнівом своїм на злочинців, не май заздрости до беззаконних,
{37:2} бо вони, як трава, будуть скоро покошені, і мов та зелена билина пов'януть!
{37:3} Надійся на Господа й добре чини, землю замешкуй та правди дотримуй!
{37:4} Хай Господь буде розкіш твоя, і Він сповнить тобі твого серця бажання!
{37:5} На Господа здай дорогу свою, і на Нього надію клади, і Він зробить,
{37:6} і Він випровадить, немов світло, твою справедливість, а правду твою немов південь.
{37:7} Жди Господа мовчки й на Нього надійся, не розпалюйся гнівом на того, хто щасливою чинить дорогу свою, на людину, що виконує задуми злі.
{37:8} Повстримайсь від гніву й покинь пересердя, не розпалюйся лютістю, щоб чинити лиш зло,
{37:9} бо витяті будуть злочинці, а ті, хто вповає на Господа землю вспадкують!
{37:10} А ще трохи й не буде безбожного, і будеш дивитись на місце його і не буде його,
{37:11} а покірні вспадкують землю, і зарозкошують миром великим!
{37:12} Лихе замишляє безбожний на праведного, і скрегоче на нього своїми зубами,
{37:13} та Господь посміється із нього, бачить бо Він, що наближується його день!
{37:14} Безбожні меча добувають та лука свого натягають, щоб звалити нужденного й бідного, щоб порізати людей простої дороги,
{37:15} та ввійде їхній меч до їхнього власного серця, і поламані будуть їхні луки!
{37:16} Краще мале справедливого, ніж велике багатство безбожних, і то багатьох,
{37:17} бо зламані будуть рамена безбожних, а справедливих Господь підпирає!
{37:18} Знає Господь дні невинних, а їхня спадщина пробуде навіки,
{37:19} за лихоліття не будуть вони посоромлені, і за днів голоду ситими будуть.
{37:20} Бо загинуть безбожні, і Господні вороги, як овечий той лій, заникнуть, у димі заникнуть вони!
{37:21} Позичає безбожний і не віддає, а праведний милість висвідчує та роздає,
{37:22} бо благословенні від Нього вспадкують землю, а прокляті від Нього понищені будуть!
{37:23} Від Господа кроки людини побожної ставляться міцно, і Він любить дорогу її;
{37:24} коли ж упаде, то не буде покинена, бо руку її підпирає Господь.
{37:25} Я був молодий і постарівся, та не бачив я праведного, щоб опущений був, ні нащадків його, щоб хліба просили.
{37:26} Кожен день виявляє він милість та позичає, і над потомством його благословення.
{37:27} Ухиляйся від злого та добре чини, та й навіки живи!
{37:28} Бо любить Господь справедливість, і Він богобійних Своїх не покине, вони будуть навіки бережені, а насіння безбожних загине!
{37:29} Успадкують праведні землю, і повік будуть жити на ній.
{37:30} Уста праведного кажуть мудрість, язик же його промовляє про право,
{37:31} Закон Бога його в його серці, кроки його не спіткнуться.
{37:32} А безбожний чатує на праведного, і пильнує забити його,
{37:33} та Господь не зоставить його в руках того, і несправедливим не вчинить його, коли буде судити його.
{37:34} Надійся на Господа, та держися дороги Його, і піднесе Він тебе, щоб успадкувати землю, ти бачитимеш, як понижені будуть безбожні.
{37:35} Я бачив безбожного, що збуджував пострах, що розкоренився, немов саморосле зелене те дерево,
{37:36} та він проминув, й ось немає його, і шукав я його, й не знайшов!
{37:37} Бережи неповинного та дивися на праведного, бо людині спокою належить майбутність,
{37:38} переступники ж разом понищені будуть, майбутність безбожних загине!
{37:39} А спасіння праведних від Господа, Він їхня твердиня за час лихоліття,
{37:40} і Господь їм поможе та їх порятує, визволить їх від безбожних і їх збереже, бо вдавались до Нього вони!
{38:1} Псалом Давидів. На пам'ятку. (38-2) Господи, не карай мене в гніві Своїм, і не завдавай мені кари в Своїм пересерді,
{38:2} (38-3) бо прошили мене Твої стріли, і рука Твоя тяжко спустилась на мене...
{38:3} (38-4) Від гніву Твого нема цілого місця на тілі моїм, немає спокою в костях моїх через мій гріх,
{38:4} (38-5) бо провини мої переросли мою голову, як великий тягар, вони тяжчі над сили мої,
{38:5} (38-6) смердять та гниють мої рани з глупоти моєї...
{38:6} (38-7) Скорчений я, і над міру похилений, цілий день я тиняюсь сумний,
{38:7} (38-8) бо нутро моє повне запалення, і в тілі моїм нема цілого місця...
{38:8} (38-9) Обезсилений я й перемучений тяжко, ридаю від стогону серця свого...
{38:9} (38-10) Господи, всі бажання мої перед Тобою, зідхання ж моє не сховалось від Тебе.
{38:10} (38-11) Сильно тріпочеться серце моє, опустила мене моя сила, навіть ясність очей моїх і вона не зо мною...
{38:11} (38-12) Друзі мої й мої приятелі поставали здаля від моєї біди, а ближні мої поставали оподаль...
{38:12} (38-13) Тенета розставили ті, хто чатує на душу мою, а ті, хто бажає нещастя мені, говорять прокляття, і ввесь день вимишляють зрадливе!
{38:13} (38-14) А я, мов глухий, вже не чую, і мов той німий, який уст своїх не відкриває...
{38:14} (38-15) і я став, мов людина, що нічого не чує і в устах своїх оправдання не має,
{38:15} (38-16) бо на Тебе надіюся я, Господи, Ти відповіси, Господи, Боже мій!
{38:16} (38-17) Бо сказав я: Нехай не потішаться з мене, нехай не несуться вони понад мене, коли послизнеться нога моя!
{38:17} (38-18) Бо я до упадку готовий, і передо мною постійно недуга моя,
{38:18} (38-19) бо провину свою визнаю, журюся гріхом своїм я!
{38:19} (38-20) А мої вороги проживають, міцніють, і без причини помножилися мої недруги...
{38:20} (38-21) Ті ж, хто відплачує злом за добро, обчорнюють мене, бо женусь за добром...
{38:21} (38-22) Не покинь мене, Господи, Боже мій, не віддаляйся від мене,
{38:22} (38-23) поспіши мені на допомогу, Господи, Ти спасіння моє!
{39:1} Для дириґетна хору. Єдутуна. Псалом Давидів. (39-2) Я сказав: Пильнувати я буду дороги свої, щоб своїм язиком не грішити, накладу я вуздечку на уста свої, поки передо мною безбожний.
{39:2} (39-3) Занімів я в мовчанні, замовк про добро, а мій біль був подражнений.
{39:3} (39-4) Розпалилося серце моє у моєму нутрі, палає огонь від мого роздумування... Я став говорити своїм язиком:
{39:4} (39-5) Повідоми мене, Господи, про кінець мій та про днів моїх міру, яка то вона, нехай знаю, коли я помру!
{39:5} (39-6) Ось відміряв долонею Ти мої дні, а мій вік як ніщо проти Тебе, і тільки марнота сама кожна людина жива! Села.
{39:6} (39-7) У темноті лиш ходить людина, клопочеться тільки про марне: громадить вона, та не знає, хто звозити буде оте!
{39:7} (39-8) А тепер на що маю надіятись, Господи? Надія моя на Тебе вона!
{39:8} (39-9) Від усіх моїх прогріхів визволи мене, не чини мене посміхом для нерозумного!
{39:9} (39-10) Занімів я та уст своїх не відкриваю, бо Ти те вчинив,
{39:10} (39-11) забери Ти від мене Свій доторк, від порази Твоєї руки я кінчаюсь...
{39:11} (39-12) Ти караєш людину докорами за беззаконня, Ти знищив, як міль, привабність її, кожна людина направду марнота! Села.
{39:12} (39-13) Вислухай, Господи, молитву мою, і почуй благання моє, не будь мовчазний до моєї сльози, бо приходько я в Тебе, мандрівник, як батьки мої всі!
{39:13} (39-14) Відверни гнів від мене і я підкріплюся, перше ніж відійду, і не буде мене!
{40:1} Для дириґетна хору. Псалом Давидів. (40-2) Непохитно надіюсь на Господа, і Він прихилився до мене, і благання моє Він почув.
{40:2} (40-3) Витяг мене Він із згубної ями, із багна болотистого, і поставив на скелі ноги мої, і зміцнив мої стопи,
{40:3} (40-4) і дав пісню нову в мої уста, для нашого Бога хвалу, нехай бачать багато-хто й пострах хай мають, і хай вони мають надію, на Господа!
{40:4} (40-5) Блаженна людина, що Бога вчинила своєю твердинею, і не зверталась до пишних та тих, що вони до неправди схиляються!
{40:5} (40-6) Багато вчинив Ти, о Господи, Боже мій, Твої чуда й думки Твої тільки про нас, нема Тобі рівного! Я хотів би все це показати й про це розказати, та воно численніше, щоб можна його розповісти.
{40:6} (40-7) Жертви й приношення Ти не схотів, Ти розкрив мені уші, цілопалення й жертви покутної Ти не жадав.
{40:7} (40-8) Тоді я сказав: Ось я прийшов із звоєм книжки, про мене написаної.
{40:8} (40-9) Твою волю чинити, мій Боже, я хочу, і Закон Твій у мене в серці.
{40:9} (40-10) Я проповідував правду в великому зборі, ото, своїх уст не ув'язнюю я, Господи, знаєш Ти,
{40:10} (40-11) справедливість Твою не ховав я в середині серця свого, про вірність Твою та спасіння Твоє я звіщав, не таїв я про милість Твою та про правду Твою на великім зібранні.
{40:11} (40-12) Тому, Господи, не ув'язни милосердя Свого від мене, а милість та правда Твоя нехай завжди мене стережуть,
{40:12} (40-13) бо нещастя без ліку мене оточили, беззаконня мої досягли вже мене, так що й бачити не можу, вони численнішими стали за волосся на моїй голові, і серце моє опустило мене...
{40:13} (40-14) Зволь спасти мене, Господи, Господи, поспіши ж бо на поміч мені,
{40:14} (40-15) нехай посоромлені будуть, і хай зганьблені будуть усі, хто шукає моєї душі, щоб схопити її! Нехай подадуться назад, і нехай посоромлені будуть, хто бажає для мене лихого!
{40:15} (40-16) Бодай скам'яніли від сорому ті, хто говорить до мене: Ага! Ага!
{40:16} (40-17) Нехай тішаться та веселяться Тобою всі ті, хто шукає Тебе та хто любить спасіння Твоє, нехай завжди говорять: Хай буде великий Господь!
{40:17} (40-18) А я вбогий та бідний, за мене подбає Господь: моя поміч і мій оборонець то Ти, Боже мій, не спізняйся!
{41:1} Для дириґетна хору. Псалом Давидів. (41-2) Блаженний, хто дбає про вбогого, в день нещастя Господь порятує його!
{41:2} (41-3) Господь берегтиме його та його оживлятиме, буде блаженний такий на землі, і Він не видасть його на поталу його ворогам!
{41:3} (41-4) На ложі недуги подасть йому сили Господь, усе ложе йому перемінить в недузі його.
{41:4} (41-5) Я промовив був: Господи, май же Ти милість до мене, вилікуй душу мою, бо я перед Тобою згрішив!
{41:5} (41-6) Вороги мої кажуть на мене лихе: Коли вмре та загине імення його?
{41:6} (41-7) А коли хто приходить відвідати, мовить марне: його серце збирає для себе лихе, і як вийде надвір, то говорить про те...
{41:7} (41-8) Всі мої вороги між собою шепочуться разом на мене, на мене лихе замишляють:
{41:8} (41-9) Негідна річ тисне його, а що він поклався то більше не встане!...
{41:9} (41-10) Навіть приятель мій, на якого надіявся я, що мій хліб споживав, підняв проти мене п'яту!
{41:10} (41-11) Але, Господи, помилуй мене, і мене підійми, і я їм відплачу,
{41:11} (41-12) із того довідаюся, що Ти любиш мене, коли надо мною сурмити не буде мій ворог.
{41:12} (41-13) А я через невинність мою Ти підсилиш мене, і перед обличчям Своїм ти поставиш навіки мене!
{41:13} (41-14) Благословенний Господь, Бог ізраїлів, від віку й до віку! Амінь і амінь!
{42:1} Для дириґетна хору. Псалом навчальний, синів Кореєвих. (42-2) Як лине той олень до водних потоків, так лине до Тебе, о Боже, душа моя,
{42:2} (42-3) душа моя спрагнена Бога, Бога Живого! Коли я прийду й появлюсь перед Божим лицем?
{42:3} (42-4) Сльоза моя стала для мене поживою вдень та вночі, коли кажуть мені цілий день: Де твій Бог?
{42:4} (42-5) Як про це пригадаю, то душу свою виливаю, як я многолюдді ходив, і водив їх до Божого дому, із голосом співу й подяки святкового натовпу...
{42:5} (42-6) Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його!
{42:6} (42-7) Мій Боже, душа моя тужить в мені, бо я пам'ятаю про Тебе з країни Йордану й Гермону, із гори із Міц'ар.
{42:7} (42-8) Прикликає безодня безодню на гуркіт Твоїх водоспадів, усі вали Твої й хвилі Твої перейшли надо мною.
{42:8} (42-9) Удень виявляє Господь Свою милість, уночі ж Його пісня зо мною, молитва до Бога мого життя!
{42:9} (42-10) Повім я до Бога: Ти Скеле моя, чому Ти про мене забув? Чого я блукаю сумний через утиск ворожий?
{42:10} (42-11) Ніби кості ламають мені, коли вороги мої лають мене, коли кажуть мені цілий день: Де твій Бог?
{42:11} (42-12) Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його, мого Бога!
{43:1} Розсуди мене, Боже, й справуйся за справу мою із людьми небогобійними, визволь мене від людини обмани та кривди!
{43:2} Бож Бог Ти моєї твердині, чого ж Ти покинув мене? Чого я блукаю сумний через утиск ворожий?
{43:3} Пошли Своє світло та правду Свою, вони мене будуть провадити, вони запровадять мене до Твоєї святої гори та до місць пробування Твого.
{43:4} і нехай я дістанусь до Божого жертівника, до Бога розради й потіхи моєї, і буду на арфі хвалити Тебе, Боже, Боже Ти мій!
{43:5} Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його, мого Бога!
{44:1} Для дириґетна хору. Синів Кореєвих. Псалом навчальний. (44-2) Боже, своїми ушима ми чули, наші батьки нам оповідали: велике Ти діло вчинив за їхніх днів, за днів стародавніх:
{44:2} (44-3) Ти вигнав поганів Своєю рукою, а їх осадив, понищив народи, а їх Ти поширив!
{44:3} (44-4) Не мечем бо своїм вони землю посіли, і їхнє рамено їм не помогло, а правиця Твоя та рамено Твоє, та Світло обличчя Твого, бо Ти їх уподобав!
{44:4} (44-5) Ти Сам Цар мій, о Боже, звели ж про спасіння для Якова:
{44:5} (44-6) Тобою поб'ємо своїх ворогів, ім'ям Твоїм будемо топтати повсталих на нас,
{44:6} (44-7) бо я буду надіятися не на лука свого, і мій меч не поможе мені,
{44:7} (44-8) але Ти нас спасеш від противників наших, і наших ненависників засоромиш!
{44:8} (44-9) Ми хвалимось Богом щодня, і повіки ім'я Твоє славимо, Села,
{44:9} (44-10) та однак Ти покинув і нас засоромив, і вже не виходиш із нашими військами:
{44:10} (44-11) Ти вчинив, що від ворога ми обернулись назад, а наші ненависники грабували собі наш маєток...
{44:11} (44-12) Ти віддав нас на поїд, немов тих овечок, і нас розпорошив посеред народів,
{44:12} (44-13) Ти за безцін продав Свій народ, і ціни йому не побільшив!
{44:13} (44-14) Ти нас нашим сусідам віддав на зневагу, на наругу та посміх для наших околиць,
{44:14} (44-15) Ти нас учинив за прислів'я поганам, і головою хитають народи на нас...
{44:15} (44-16) Передо мною щоденно безчестя моє, і сором вкриває обличчя моє,
{44:16} (44-17) через голос того, хто лає мене й проклинає, через ворога й месника...
{44:17} (44-18) Прийшло було все це на нас, та ми не забули про Тебе, й заповіту Твого не порушили,
{44:18} (44-19) не вступилось назад наше серце, і не відхилився наш крок від Твоєї дороги!
{44:19} (44-20) Хоч у місце шакалів Ти випхнув був нас, і прикрив був нас смертною тінню,
{44:20} (44-21) чи й тоді ми забули ім'я Бога нашого, і руки свої простягнули до Бога чужого?
{44:21} (44-22) Таж про те Бог довідається, бо Він знає таємності серця,
{44:22} (44-23) що нас побивають за Тебе щоденно, пораховано нас, як овечок жертовних...
{44:23} (44-24) Прокинься ж, для чого Ти, Господи, спиш? Пробудися, не кидай назавжди!
{44:24} (44-25) Для чого обличчя Своє Ти ховаєш, забуваєш про нашу недолю та нашу тісноту?
{44:25} (44-26) Бо душа наша знижилася аж до пороху, а живіт наш приліг до землі...
{44:26} (44-27) Устань же, о Помоче наша, і викупи нас через милість Свою!
{45:1} Для дириґетна хору. На „Лілеї". Синів Кореєвих. Псалом навчальний. Пісня любови. (45-2) Моє серце бринить добрим словом, проказую я: Для Царя мої твори, мій язик мов перо скорописця!
{45:2} (45-3) Ти кращий від людських синів, в Твоїх устах розлита краса та добро, тому благословив Бог навіки Тебе.
{45:3} (45-4) Прив'яжи до стегна Свого, Сильний, Свого меча, красу Свою та величність Свою,
{45:4} (45-5) і в величності Своїй сідай, та й верхи помчися за справи правди, і лагідности та справедливости, і навчить Тебе страшних чинів правиця Твоя!
{45:5} (45-6) Твої стріли нагострені, а від них під Тобою народи попадають, у серце Царських ворогів.
{45:6} (45-7) Престол Твій, о Боже, на вічні віки, берло правди берло Царства Твого.
{45:7} (45-8) Ти полюбив справедливість, а беззаконня зненавидів, тому намастив Тебе Бог, Твій Бог, оливою радости понад друзів Твоїх.
{45:8} (45-9) Миро, алое й кассія всі шати Твої, а з палат із слонової кости струни Тебе звеселили.
{45:9} (45-10) Серед скарбів Твоїх царські дочки, по правиці Твоїй стала цариця в офірському щирому золоті.
{45:10} (45-11) Слухай, дочко, й побач, і нахили своє ухо, і забудь свій народ і дім батька свого!
{45:11} (45-12) А Цар буде жадати твоєї краси, бо Він твій Господь, а ти до землі Йому кланяйся.
{45:12} (45-13) А Тирська дочка прийде з даром, будуть благати тебе найбагатші з народу.
{45:13} (45-14) Вся оздоба царської дочки усередині, шата ж її погаптована золотом.
{45:14} (45-15) У шати гаптовані вбрану провадять її до Царя, за нею дівчата, подруги її, до Тебе проваджені.
{45:15} (45-16) Провадять їх з радощами та потіхою, у палату царську вони війдуть.
{45:16} (45-17) Замість батьків Твоїх будуть сини Твої, їх по цілій землі Ти поставиш володарями.
{45:17} (45-18) Я буду ім'я Твоє згадувати по всіх поколіннях, тому то народи по вічні віки Тебе славити будуть!
{46:1} Для дириґетна хору. Синів Кореєвих. На спів „Аламот". Пісня. (46-2) Бог для нас охорона та сила, допомога в недолях, що часто трапляються,
{46:2} (46-3) тому не лякаємось ми, як трясеться земля, і коли гори зсуваються в серце морів!
{46:3} (46-4) Шумлять і киплять Його води, через велич Його тремтять гори. Села.
{46:4} (46-5) Річка, відноги її веселять місто Боже, найсвятіше із місць пробування Всевишнього.
{46:5} (46-6) Бог серед нього, нехай не хитається, Бог поможе йому, коли ранок настане.
{46:6} (46-7) Шуміли народи, хиталися царства, а Він голос подав Свій і земля розпливлася.
{46:7} (46-8) З нами Господь Саваот, наша твердиня Бог Яковів. Села.
{46:8} (46-9) ідіть, оглядайте Господні діла, які руйнування вчинив на землі!
{46:9} (46-10) Аж до краю землі припиняє Він війни, ламає Він лука й торощить списа, палить огнем колесниці!
{46:10} (46-11) Вгамуйтесь та знайте, що Бог Я, піднесусь між народами, піднесусь на землі!
{46:11} (46-12) З нами Господь Саваот, наша твердиня Бог Яковів! Села.
{47:1} Для дириґетна хору. Синів Кореєвих. Псалом. (47-2) Всі народи, плещіть у долоні, покликуйте Богові голосом радости,
{47:2} (47-3) грізний бо Всевишній Господь, Цар великий всієї землі!
{47:3} (47-4) Він народи під нас підбиває, а поган нам під ноги,
{47:4} (47-5) Він нашу спадщину для нас вибирає, величність для Якова, що його полюбив. Села.
{47:5} (47-6) Бог виступає при радісних окриках, Господь при голосі рога.
{47:6} (47-7) Співайте Богові нашому, співайте, співайте Цареві нашому, співайте,
{47:7} (47-8) бо Бог Цар усієї землі, співайте навчальний псалом!
{47:8} (47-9) Бог зацарював над народами, Бог сів на святому Своєму престолі!
{47:9} (47-10) Зібрались владики народів, народ Бога Авраамового, як Божі щити на землі, між ними Він сильно звеличений!
{48:1} Пісня. Псалом синів Кореєвих. (48-2) Великий Господь і прославлений вельми в місті нашого Бога, на святій Своїй горі!
{48:2} (48-3) Препишна країна, розрада всієї землі, то Сіонська гора, на північних околицях, місто Царя можновладного!
{48:3} (48-4) Бог у храмах Своїх, за твердиню Він знаний.
{48:4} (48-5) Бо царі ось зібрались, ішли вони разом,
{48:5} (48-6) але, як побачили, то здивувались, полякалися та й розпорошились...
{48:6} (48-7) Обгорнув їх там страх, немов біль породіллю;
{48:7} (48-8) Ти східнім вітром розбив кораблі ті Таршіські.
{48:8} (48-9) Як ми чули, так бачили в місті Господа Саваота, у місті нашого Бога, Бог міцно поставить навіки його! Села.
{48:9} (48-10) Розмишляли ми, Боже, про милість Твою серед храму Твого.
{48:10} (48-11) Як ім'я Твоє, Боже, так слава Твоя аж по кінці землі, справедливости повна правиця Твоя!
{48:11} (48-12) Нехай веселиться Сіонська гора, Юдині дочки хай тішаться через Твої правосуддя.
{48:12} (48-13) Оточіте Сіон й обступіте його, полічіть його башти,
{48:13} (48-14) зверніте увагу на вала його, високість палати його пообмірюйте, щоб розповісти поколінню наступному,
{48:14} (48-15) бо Цей Бог то наш Бог на вічні віки, Він буде провадити нас аж до смерти!
{49:1} Для дириґетна хору. Синів Кореєвих. Псалом. (49-2) Слухайте це, всі народи, візьміть до ушей, усі мешканці всесвіту,
{49:2} (49-3) і людські сини й сини мужів, разом багатий та вбогий,
{49:3} (49-4) мої уста казатимуть мудрість, думка ж серця мого розумність,
{49:4} (49-5) нахилю своє ухо до приказки, розв'яжу свою загадку лірою!
{49:5} (49-6) Чому маю боятись у день лихоліття, як стане круг мене неправда моїх ошуканців,
{49:6} (49-7) які на багатство своє покладають надію, і своїми достатками хваляться?
{49:7} (49-8) Але жодна людина не викупить брата, не дасть його викупу Богові,
{49:8} (49-9) бо викуп їхніх душ дорогий, і не перестане навіки,
{49:9} (49-10) щоб міг він ще жити навіки й не бачити гробу!
{49:10} (49-11) Та люди побачать, що мудрі вмирають так само, як гинуть невіглас та неук, і лишають для інших багатство своє...
{49:11} (49-12) Вони думають, ніби доми їхні навіки, місця їхнього замешкання з роду до роду, іменами своїми звуть землі,
{49:12} (49-13) та не зостається в пошані людина, подібна худобі, що гине!
{49:13} (49-14) Така їхня дорога глупота для них, та за ними йдуть ті, хто кохає їхню думку. Села.
{49:14} (49-15) Вони зійдуть в шеол, і смерть їх пасе, немов вівці, а праведники запанують над ними від рання; подоба їхня знищиться, шеол буде мешканням для них...
{49:15} (49-16) Та визволить Бог мою душу із влади шеолу, бо Він мене візьме! Села.
{49:16} (49-17) Не лякайся, коли багатіє людина, коли збільшується слава дому її,
{49:17} (49-18) бо, вмираючи, не забере вона всього, її слава не піде за нею!
{49:18} (49-19) Хоч вона свою душу за життя свого хвалить, і славлять тебе, як для себе ти чиниш добро,
{49:19} (49-20) вона прийде до роду батьків своїх, що світла вони не побачать навіки!
{49:20} (49-21) Людина в пошані, але нерозумна, подібна худобі, що гине!
{50:1} Псалом Асафів. Прорік Бог над Богами Господь, і землю покликав від схід сонця і аж до заходу його.
{50:2} із Сіону, корони краси, Бог явився в промінні!
{50:3} Приходить наш Бог, і не буде мовчати: палючий огонь перед Ним, а круг Нього все буриться сильно!
{50:4} Він покличе згори небеса, і землю народ Свій судити:
{50:5} Позбирайте для Мене побожних Моїх, що над жертвою склали заповіта зо Мною.
{50:6} і небеса звістять правду Його, що Бог Він суддя. Села.
{50:7} Слухай же ти, Мій народе, бо буду ось Я говорити, ізраїлеві, і буду свідчить на тебе: Бог, Бог твій Я!
{50:8} Я буду картати тебе не за жертви твої, бо все передо Мною твої цілопалення,
{50:9} не візьму Я бичка з твого дому, ні козлів із кошар твоїх,
{50:10} бо належить Мені вся лісна звірина та худоба із тисячі гір,
{50:11} Я знаю все птаство гірське, і звір польовий при Мені!
{50:12} Якби був Я голодний, тобі б не сказав, бо Моя вся вселенна й усе, що на ній!
{50:13} Чи Я м'ясо бичків споживаю, і чи п'ю кров козлів?
{50:14} Принось Богові в жертву подяку, і виконуй свої обітниці Всевишньому,
{50:15} і до Мене поклич в день недолі, Я тебе порятую, ти ж прославиш Мене!
{50:16} А до грішника Бог промовляє: Чого про устави Мої розповідаєш, і чого заповіта Мого на устах своїх носиш?
{50:17} Ти ж науку зненавидів, і поза себе слова Мої викинув.
{50:18} Як ти злодія бачив, то бігав із ним, і з перелюбниками накладав.
{50:19} Свої уста пускаєш на зло, і язик твій оману плете.
{50:20} Ти сидиш, проти брата свого наговорюєш, поголоски пускаєш про сина своєї матері...
{50:21} Оце ти робив, Я ж мовчав, і ти думав, що Я такий самий, як ти. Тому буду картати тебе, і виложу все перед очі твої!
{50:22} Зрозумійте ж це ви, що забуваєте Бога, щоб Я не схопив, бо не буде кому рятувати!
{50:23} Хто жертву подяки приносить, той шанує Мене; а хто на дорогу Свою уважає, Боже спасіння йому покажу!
{51:1} Для дириґетна хору. Псалом Давидів. (51-3) Помилуй мене, Боже, з великої милости Твоєї, і з великого милосердя Свого загладь беззаконня мої!
{51:2} (51-4) Обмий мене зовсім з мого беззаконня, й очисти мене від мого гріха,
{51:3} (51-5) бо свої беззаконня я знаю, а мій гріх передо мною постійно.
{51:4} (51-6) Тобі, одному Тобі я згрішив, і перед очима Твоїми лукаве вчинив, тому справедливий Ти будеш у мові Своїй, бездоганний у суді Своїм.
{51:5} (51-7) Отож я в беззаконні народжений, і в гріху зачала мене мати моя.
{51:6} (51-8) Ото, полюбив єси правду в глибинах, і в таємних речах виявляєш премудрість мені.
{51:7} (51-9) Очисти ісопом мене, і буду я чистий, обмий Ти мене і я стану біліший від снігу.
{51:8} (51-10) Дай почути мені втіху й радість, і радітимуть кості, що Ти покрушив.
{51:9} (51-11) Обличчя Своє заховай від гріхів моїх, і всі беззаконня мої позагладжуй.
{51:10} (51-12) Серце чисте створи мені, Боже, і тривалого духа в моєму нутрі віднови.
{51:11} (51-13) Не відкинь мене від Свого лиця, й не бери Свого Духа Святого від мене.
{51:12} (51-14) Верни мені радість спасіння Твого, і з лагідним духом підтримай мене.
{51:13} (51-15) Я буду навчати беззаконців доріг Твоїх, і навернуться грішні до Тебе.
{51:14} (51-16) Визволь мене від переступу кровного, Боже, Боже спасіння мого, мій язик нехай славить Твою справедливість!
{51:15} (51-17) Господи, відкрий мої уста, і язик мій звістить Тобі хвалу,
{51:16} (51-18) бо Ти жертви не прагнеш, а дам цілопалення, то не любе воно Тобі буде.
{51:17} (51-19) Жертва Богові зламаний дух; серцем зламаним та упокореним Ти не погордуєш, Боже!
{51:18} (51-20) Ущаслив Своїм благоволінням Сіон, збудуй мури для Єрусалиму,
{51:19} (51-21) тоді Ти полюбиш Собі жертви правди, цілопалення та приношення, тоді покладуть на Твій вівтар тельців!
{52:1} Для дириґетна хору. Псалом навчальний Давидів. (52-3) Чого хвалишся злом, о могутній? Цілий день Божа милість зо мною.
{52:2} (52-4) Замишляє лукавство язик твій, як та бритва нагострена ти, що чиниш обману!
{52:3} (52-5) Ти зло полюбив над добро, а неправду більш, як правду казати, Села,
{52:4} (52-6) ти любиш усякі шкідливі слова, ти язику обманний!
{52:5} (52-7) Отож, Бог зруйнує назавжди тебе, тебе викине й вирве з намету тебе, й тебе викоренить із країни життя. Села.
{52:6} (52-8) і побачать це праведні, й будуть боятись, і будуть сміятися з нього:
{52:7} (52-9) Ось муж, що Бога не чинить своєю твердинею, та на великість багатства свого покладає надію, втікає до злого свого...
{52:8} (52-10) А я як зелена оливка у Божому домі, надіюсь на Божую милість на вічні віки!
{52:9} (52-11) Буду славити вічно Тебе, що вчинив Ти оце, і про ймення Твоє буду звіщати побожним Твоїм, що добре воно!
{53:1} Для дириґетна хору. На „Махалат". Навчальний псалом. Давидів. (53-2) Безумний говорить у серці своїм: Нема Бога! Зіпсулись вони, і несправедливість обридливу чинять, нема доброчинця!...
{53:2} (53-3) Бог зорить із неба на людських синів, щоб побачити, чи є там розумний, що Бога шукає.
{53:3} (53-4) Усі повідступали, разом стали огидними, нема доброчинця, нема ні одного!...
{53:4} (53-5) Чи ж не розуміють оті, хто беззаконня вчиняє, що мій люд поїдають? Вони споживають хліб Божий, та не кличуть Його!
{53:5} (53-6) Тоді настрашилися страхом вони, хоч страху не було, бо розсипав Бог кості того, хто тебе оточив був, ти їх посоромив, бо ними погордував Бог!
{53:6} (53-7) Аби то Він дав із Сіону спасіння ізраїлеві! Як долю Свого народу поверне Господь, то радітиме Яків, утішатися буде ізраїль!
{54:1} Для дириґетна хору. На неґінах. Псалом навчальний Давидів, (54-2) як зіфіяни прийшли були та сказали Саулові: „Ось Давид поміж нами ховається!" (54-3) Спаси мене, Боже, іменням Своїм, і міццю Своєю мене оправдай!
{54:2} (54-4) Вислухай, Боже, молитву мою, нахили Своє ухо до слів моїх уст,
{54:3} (54-5) бо чужинці повстали на мене, розбишаки ж шукають моєї душі, вони Бога не ставили перед собою. Села.
{54:4} (54-6) Ось Бог помагає мені, Господь серед тих, хто підтримує душу мою.
{54:5} (54-7) Хай повернеться зло на моїх ворогів, Своєю правдою винищи їх.
{54:6} (54-8) В добровільному дарі я жертву Тобі принесу, ім'я Твоє, Господи, славити буду, що добре воно,
{54:7} (54-9) бо мене воно визволило від усяких нещасть, і я бачу занепад моїх ворогів!
{55:1} Для дириґетна хору. На неґінах. Псалом навчальний Давидів. (55-2) Вислухай, Боже, молитву мою й від благання мого не ховайся!
{55:2} (55-3) Прислухайсь до мене й подай мені відповідь, я блукаю у смутку своїм і стогну,
{55:3} (55-4) від крику ворожого, від утисків грішного, бо гріх накидають на мене вони, і в гніві мене переслідують...
{55:4} (55-5) Тремтить моє серце в мені, і страхи смертельні напали на мене,
{55:5} (55-6) страх та тремтіння на мене найшли, і тривога мене обгорнула...
{55:6} (55-7) казав я: Коли б я мав крила, немов та голубка, то я полетів би й спочив!
{55:7} (55-8) Отож, помандрую далеко, пробуватиму я на пустині. Села.
{55:8} (55-9) Поспішу собі, щоб утекти перед вітром бурхливим та бурею...
{55:9} (55-10) Вигуби, Господи, та погуби язика їхнього, бо в місті я бачив насильство та сварку,
{55:10} (55-11) вони ходять удень та вночі коло нього на мурах його, а гріх та неправда всередині в ньому,
{55:11} (55-12) нещастя всередині в ньому, а з вулиць його не виходять насилля й обмана,
{55:12} (55-13) бож не ворог злорічить на мене, це я переніс би, і не ненависник мій побільшивсь надо мною, я сховався б від нього,
{55:13} (55-14) але ти, чоловік мені рівня, мій приятель близький і знайомий мені,
{55:14} (55-15) з яким солодко щиру розмову провадимо, і ходимо до Божого дому серед бурхливого натовпу...
{55:15} (55-16) Нехай же впаде на них смерть, нехай зійдуть вони до шеолу живими, бо зло в їхнім мешканні, у їхній середині!
{55:16} (55-17) Я кличу до Бога, і Господь урятує мене:
{55:17} (55-18) увечорі, вранці й опівдні я скаржусь й зідхаю, і Він вислухає мого голосу!
{55:18} (55-19) У мирі Він викупить душу мою, щоб до мене вони не зближались, бо багато було їх на мене!
{55:19} (55-20) Бог вислухає, і їм Той відповість, Хто відвіку сидить на престолі, Села, бо немає у них перемін, і Бога вони не бояться,
{55:20} (55-21) ворог витягнув руки свої проти тих, що в спокої жили з ним, він зганьбив заповіта свого,
{55:21} (55-22) його уста гладенькі, як масло, та сварка у серці його, від оливи м'якіші слова його, та вони як мечі ті оголені!...
{55:22} (55-23) Свого тягара поклади ти на Господа, і тебе Він підтримає, Він ніколи не дасть захитатися праведному!
{55:23} (55-24) А Ти їх, Боже мій, поскидаєш до ями погибелі! Люди чинів кривавих й обмани, бодай своїх днів вони не дожили навіть до половини, а я покладаю надію на Тебе!
{56:1} Для дириґетна хору. На „Німа голубка в далечині". Золотий Давидів псалом, коли филистимляни захопили були його в Ґаті. (56-2) Помилуй мене, Боже, бо топче мене чоловік, цілий день він воює та тисне мене!
{56:2} (56-3) Чатують мої вороги цілий день, бо багато таких, що воюють завзято на мене!
{56:3} (56-4) Того дня, коли страх обгортає мене, я надію на Тебе кладу,
{56:4} (56-5) я в Бозі хвалитиму слово Його, на Бога надію кладу, й не боюся, що тіло учинить мені?
{56:5} (56-6) Цілий день біль приносять слова мої, усі їхні думки проти мене на зло:
{56:6} (56-7) слідкують, ховаються, пильнують вони мої стопи... Як чатують на душу мою,
{56:7} (56-8) так Ти через гріх віджени їх, пониж, Боже, людей в Своїм гніві!
{56:8} (56-9) Полічив Ти тиняння моє, помісти ж мої сльози перед Собою, чи ж вони не записані в книзі Твоїй?
{56:9} (56-10) Тоді то мої вороги повтікають назад, того дня, як я кликати буду. Те я знаю, що Бог при мені,
{56:10} (56-11) і в Бозі я справу свою докінчу, докінчу я в Господі справу!
{56:11} (56-12) На Бога надію кладу й не боюсь, що людина учинить мені?
{56:12} (56-13) На мені зостаються, о Боже, присяги Тобі, та для Тебе я виповню жертви хвали.
{56:13} (56-14) Як Ти спас мою душу від смерти, то хіба ж не спасеш моїх ніг від падіння, щоб у світлі життя я ходив перед Богом?
{57:1} Для дириґетна хору. На спів: „Не вигуби". Золотий псалом Давидів, коли він утікав від Саула в печеру. (57-2) Помилуй мене, Боже, помилуй мене, бо до Тебе вдається душа моя, і в тіні Твоїх крил я сховаюсь, аж поки нещастя мине!
{57:2} (57-3) Я кличу до Бога Всевишнього, до Бога, що чинить для мене добро.
{57:3} (57-4) Він пошле з небес і врятує мене, Він поганьбить того, хто чатує на мене. Села. Бог пошле Свою милість та правду Свою
{57:4} (57-5) на душу мою. Знаходжуся я серед левів, що людських синів пожирають, їхні зуби як спис той та стріли, а їхній язик гострий меч.
{57:5} (57-6) Піднесися ж, о Боже, над небо, а слава Твоя над всією землею!
{57:6} (57-7) Вороги приготовили пастку для стіп моїх, душу мою нахилили, вони викопали вовчу яму для мене, і попадали в неї самі! Села.
{57:7} (57-8) Моє серце зміцнилося, Боже, зміцнилося серце моє, я буду співати та славити Тебе!
{57:8} (57-9) Збудися ж ти, хвало моя, пробудися ж ти, арфо та цитро, я буду будити досвітню зорю!
{57:9} (57-10) Я буду Тебе вихваляти, о Господи, серед народів, я буду співати Тобі між племенами,
{57:10} (57-11) бо Твоє милосердя велике воно аж до неба, а правда Твоя аж до хмар!
{57:11} (57-12) Піднесися ж, о Боже, над небо, а слава Твоя над всією землею!
{58:1} Для дириґетна хору. На спів: „Не вигуби". Золотий псалом Давидів. (58-2) Чи ж то справді ви, можні, говорите правду, чи людських синів слушно судите?
{58:2} (58-3) Отже, у серці ви чините кривди, дорогу насильства рук ваших торуєте ви на землі.
{58:3} (58-4) Від лоня ще матернього вже віддалені несправедливі, з утроби ще матерньої заблудилися неправдомовці,
{58:4} (58-5) їхня отрута така, як отрута зміїна, як отрута глухої гадюки, що ухо своє затуляє,
{58:5} (58-6) що не слухає голосу заклиначів, чарівника, в чарах вправного!
{58:6} (58-7) Поруйнуй, Боже, зуби їхні в їхніх устах, левчукам розбий, Господи, щелепи,
{58:7} (58-8) нехай розпливуться, немов та вода, що собі розтікається, хай пов'януть вони, як трава по дорозі,
{58:8} (58-9) бодай стали, немов той слимак, що в своїй слизоті розпускається, щоб сонця не бачили, як мертвий отой плід у жінки!
{58:9} (58-10) Поки почують тернину запалену ваші горшки, нехай буря її рознесе, чи свіжу, чи спалену!
{58:10} (58-11) А праведний тішитись буде, бо помсту побачить, у крові безбожного стопи свої він обмиє!
{58:11} (58-12) і скаже людина: Поправді є плід справедливому, справді є Бог, суддя на землі!
{59:1} Для дириґетна хору. На спів: „Не вигуби". Золотий псалом Давидів, коли послав був Саул, і стерегли його дім. щоб убити його. (59-2) Визволь мене від моїх ворогів, о мій Боже, від напасників моїх охорони Ти мене!
{59:2} (59-3) Визволь мене від злочинців, і спаси мене від кровожерних,
{59:3} (59-4) бо ось причаїлись на душу мою, на мене збираються сильні, не моя в тім провина, о Господи, і не мій гріх!
{59:4} (59-5) Без моєї провини вони он збігаються та готуються, устань же назустріч мені та побач!
{59:5} (59-6) і Ти, Господи, Боже Саваоте, Боже ізраїлів, збудися, щоб покарати всіх поган, і не помилуй нікого із зрадників злих! Села.
{59:6} (59-7) Надвечір вони повертаються, скиглять, як пес, і перебігають по місту,
{59:7} (59-8) й ось слова вивергають устами своїми, мечі в їхніх губах, та хто це почує...
{59:8} (59-9) Але посмієшся з них, Господи, і всіх поган засоромиш!
{59:9} (59-10) Твердине моя, я Тебе пильнуватиму, бо Бог оборона моя!
{59:10} (59-11) Мій Бог, Його милість мене попередила, Бог учинить мені, що побачу падіння своїх ворогів!
{59:11} (59-12) Не вбивай їх, щоб народ мій цього не забув, міццю Своєю розвій їх і зниж їх, о щите наш, Господи!
{59:12} (59-13) Гріх їхніх уст слово губ їхніх, і нехай вони схоплені будуть своєю пихою, і за клятву й брехню, яку кажуть!
{59:13} (59-14) У гніві їх знищ, знищ і хай їх не буде, і хай знають вони, що царює Бог в Якові, аж до кінців землі! Села.
{59:14} (59-15) А надвечір вони повертаються, скиглять, як пес, і перебігають по місту.
{59:15} (59-16) Вони вештатись будуть, щоб їсти, коли ж не наїдяться, то скаржитись будуть.
{59:16} (59-17) А я буду співати про силу Твою, буду радісно вранці хвалити Твою милість, бо для мене Ти був в день недолі моєї твердинею й захистом!
{59:17} (59-18) Твердине моя, до Тебе співати я буду, бо Бог оборона моя, милостивий мій Боже!
{60:1} Для дириґетна хору. На спів: „Лілея свідчення". Золотий псалом Давидів для навчання, (60-2) коли він підпалив був Арам двух річок і Арам Цови, і вернувся Йоав і побив Едома в Соляній долині, дванадцять тисяч. (60-3) Боже, покинув Ти нас, розпорошив Ти нас, Ти нагнівався був, повернися ж до нас!
{60:2} (60-4) Ти землею затряс, і її розірвав, уздоров же уламки її, бо вона захиталась!
{60:3} (60-5) Ти вчинив, що народ Твій побачив тяжке, напоїв нас отрутним вином...
{60:4} (60-6) Ти дав прапора тим, хто боїться Тебе, щоб збирались вони перед правдою. Села.
{60:5} (60-7) Щоб любі Твої були визволені, Своєю правицею допоможи, й обізвися до нас!
{60:6} (60-8) У святині Своїй Бог промовив: Нехай розвеселюсь, розділю Я Сихем і долину Суккотську поміряю!
{60:7} (60-9) Належить Мені Ґілеад, Мені Манасія, а Єфрем охорона Моїй голові, Юда берло Моє.
{60:8} (60-10) Моав то мідниця Мого миття, на Едом узуттям Своїм кину, филистею, вигукуй для Мене із радістю!
{60:9} (60-11) Хто мене запровадить до міста твердинного, хто до Едому мене попровадить?
{60:10} (60-12) Хіба ж Ти покинув нас, Боже, і серед нашого війська не вийдеш вже, Боже?
{60:11} (60-13) Подай же нам поміч на ворога, людська бо поміч марнота!
{60:12} (60-14) Ми мужність виявимо в Бозі, і Він потопче противників наших!
{61:1} Для дириґетна хору. На струннім інструменті. Псалом Давидів. (61-2) Вислухай, Боже, благання моє, почуй же молитву мою,
{61:2} (61-3) я кличу до Тебе від краю землі, коли серце моє омліває! На скелю, що вища від мене, мене попровадь,
{61:3} (61-4) бо для мене Ти став пристановищем, баштою сильною супроти ворога!
{61:4} (61-5) Хай я оселюся навіки в наметі Твоїм, в укритті Твоїх крил заховаюся, Села,
{61:5} (61-6) бо Ти, Боже, почув обітниці мої, Ти дав спадщину тим, хто Ймення Твого боїться!
{61:6} (61-7) Цареві примнож дні до днів, продовж роки йому немов вічні віки,
{61:7} (61-8) нехай він перед Божим лицем пробуває навіки, хай милість та правда його стережуть!
{61:8} (61-9) Отак буду співати я завжди про Ймення Твоє, виконувати буду щоденно обіти свої!
{62:1} Для дириґетна хору. Для Єдутуна. Псалом Давидів. (62-2) Тільки від Бога чекай у мовчанні, о душе моя, від Нього спасіння моє!
{62:2} (62-3) Тільки Він моя скеля й спасіння моє, Він твердиня моя, тому не захитаюся дуже!
{62:3} (62-4) Доки будете ви нападати на людину? Усі хочете ви розтрощити її, немов мур той похилений, мов би паркан той валющий!
{62:4} (62-5) Вони тільки й думають, як би зіпхнути її з висоти, вони полюбили неправду: благословляють своїми устами, в своєму ж нутрі проклинають!... Села.
{62:5} (62-6) Тільки від Бога чекай у мовчанні, о душе моя, бо від Нього надія моя!
{62:6} (62-7) Тільки Він моя скеля й спасіння моє, Він твердиня моя, тому не захитаюсь!
{62:7} (62-8) У Бозі спасіння моє й моя слава, скеля сили моєї, моє пристановище в Бозі!
{62:8} (62-9) Мій народе, кожного часу надійтесь на Нього, серце своє перед Ним виливайте, Бог для нас пристановище! Села.
{62:9} (62-10) Справді, людські сини як та пара, сини й вищих мужів обмана: як узяти на вагу вони легші від пари всі разом!
{62:10} (62-11) Не надійтесь на утиск, і не пишайтесь грабунком; як багатство росте, не прикладайте свого серця до нього!
{62:11} (62-12) Один раз Бог сказав, а двічі я чув, що сила у Бога!
{62:12} (62-13) і в Тебе, о Господи, милість, бо відплачуєш кожному згідно з ділами його!
{63:1} Псалом Давидів, коли був він у пустині юдейській. (63-2) Боже Ти Бог мій, я шукаю від рання Тебе, душа моя прагне до Тебе, тужить тіло моє за Тобою в країні пустельній і вимученій без води...
{63:2} (63-3) Я так приглядався до Тебе в святині, щоб бачити силу Твою й Твою славу,
{63:3} (63-4) ліпша бо милість Твоя над життя, й мої уста Тебе прославляють!
{63:4} (63-5) Так я буду в житті своїм благословляти Тебе, ради Ймення Твого буду руки свої підіймати!
{63:5} (63-6) Насичується, ніби лоєм і товщем, душа моя, а уста мої хвалять губами співними.
{63:6} (63-7) Як згадаю Тебе на постелі своїй, розмишляю про Тебе в сторожах нічних:
{63:7} (63-8) що став Ти на поміч для мене, в тіні ж Твоїх крил я співатиму!
{63:8} (63-9) Пригорнулась до Тебе душа моя, правиця Твоя підпирає мене.
{63:9} (63-10) Вороги ж мою душу шукають для згуби, нехай западуться до споду землі,
{63:10} (63-11) нехай помордовані будуть мечем, бодай стали шакалам поживою!
{63:11} (63-12) А цар звеселиться у Бозі, буде хвалений кожен, хто йому присягає, будуть бо замкнені уста лжемовцям!
{64:1} Для дириґетна хору. Псалом Давидів. (64-2) Вислухай, Боже, мій голос, як скаржуся я, від страху ворожого душу мою хорони!
{64:2} (64-3) Заховай мене від потаємного збору злочинців, від крику свавільців,
{64:3} (64-4) які нагострили свого язика, як меча, натягнули стрілу свою словом гірким,
{64:4} (64-5) щоб таємно стріляти в невинного, вони нагло стрілятимуть в нього, і не будуть боятись!...
{64:5} (64-6) У злій справі зміцняють себе, змовляються пастки таємно розставити, кажуть: Хто буде їх бачити?
{64:6} (64-7) Вони кривди ховають... Загинемо, як задум їхній сповниться, бо нутро чоловіка та серце глибоке!
{64:7} (64-8) Але вчинить Бог, що стріла на них стрілить, і нагло поранені будуть,
{64:8} (64-9) і вчинить, що їхній язик допадеться до них, і будуть хитати головою усі, хто спогляне на них!...
{64:9} (64-10) і всі люди боятися будуть, і будуть розказувати про чин Бога, і діло Його зрозуміють!
{64:10} (64-11) і праведний Господом буде радіти, і буде вдаватись до Нього, і будуть похвалені всі простосерді!
{65:1} Для дириґетна хору. Псалом Давидів. Пісня. Уся земле, покликуйте Богові:
{65:2} Тобі, Боже, належиться слава в Сіоні, і Тобі має відданий бути обіт!
{65:3} Ти, що молитви вислухуєш, всяке тіло до Тебе приходить!
{65:4} Справи грішні зробились сильніші від нас, Ти наші гріхи пробачаєш!
{65:5} Блаженний, кого вибираєш Ти та наближаєш, в оселях Твоїх спочивати той буде! наситимось ми добром дому Твого, найсвятішим із храму Твого!
{65:6} Грізні речі Ти відповідаєш нам правдою, Боже, Спасителю наш, надіє всіх кінців землі та сущих далеко на морі,
{65:7} що гори ставиш Своєю силою, підперезаний міццю,
{65:8} що втихомирюєш гуркіт морів, їхніх хвиль та галас народів...
{65:9} і будуть боятись ознак Твоїх мешканці кінців землі. Ти розвеселяєш країну, де вихід поранку й де вечір.
{65:10} Ти відвідуєш землю та поїш її, Ти збагачуєш щедро її, повний води потік Божий, Ти збіжжя готуєш її, бо Ти так приготовив її!
{65:11} Ти ріллю її насичуєш вогкістю, вирівнюєш груддя її, розпускаєш дощами її, Ти благословляєш рослинність її!
{65:12} Ти добром Своїм рік вкороновуєш, і стежки Твої краплями товщу течуть!
{65:13} Пасовиська пустині спливаються краплями, і радістю підперезались узгір'я! (65-14) Луги зодягнулись отарами, а долини покрилися збіжжям, гукають вони та співають!
{66:1} Для дириґетна хору. Пісня. Псалом. Уся земле, покликуйте Богові,
{66:2} виспівуйте честь Його Йменню, честь для слави Його покладіть!
{66:3} Скажіть Богу: Які Твої вчинки грізні! Через силу велику Твою Твої вороги піддадуться Тобі,
{66:4} вся земля буде падати до ніг Твоїх, і співати Тобі буде, оспівувати Ймення Твоє! Села.
{66:5} ідіть і погляньте на Божі діла, Він грізний у ділах проти людських синів!
{66:6} Він на суходіл змінив море, й переходили річку ногою, там раділи ми в Ньому!
{66:7} Він царює навіки Своєю могутністю, очі Його між народами зорять, нехай не несуться відступники! Села.
{66:8} Благословляйте, народи, нашого Бога, і голос слави Його розголошуйте,
{66:9} що зберіг при житті нашу душу, і не дав нозі нашій спіткнутись,
{66:10} бо Ти, Боже, нас випробовував, Ти нас перетопив, як срібло перетоплюється...
{66:11} Ти нас до в'язниці впровадив, Ти пута поклав нам на стегна,
{66:12} Ти їздити дав був людині по головах наших, ми ввійшли до огню й до води, але на широкі місця Ти нас вивів!
{66:13} Увійду я до дому Твого з цілопаленнями, обіти свої Тобі виплачу ті,
{66:14} що їх вимовили мої губи й сказали були мої уста в тісноті моїй!
{66:15} Цілопалення ситих тельців піднесу Тобі з димом кадильним баранячим, приготую биків із козлами. Села.
{66:16} ідіть, і послухайте, всі богобійні, а я розкажу, що Він учинив для моєї душі:
{66:17} До Нього я кликав устами своїми, і хвали Йому під моїм язиком!
{66:18} Коли б беззаконня я бачив у серці своїм, то Господь не почув би мене,
{66:19} але Бог почув, і вислухав голос моєї молитви!
{66:20} Благословенний Бог, Який не відкинув моєї молитви й Свого милосердя від мене!
{67:1} Для дириґетна хору. На струнних знаряддях. Псалом. Пісня. (67-2) Нехай Бог помилує нас, і хай поблагословить, хай засяє над нами обличчям Своїм, Села,
{67:2} (67-3) щоб пізнати дорогу Твою на землі, посеред народів усіх спасіння Твоє!
{67:3} (67-4) Хай Тебе вихваляють народи, о Боже, хай славлять Тебе всі народи!
{67:4} (67-5) Нехай веселяться й співають племена, бо Ти правдою судиш народи й племена ведеш на землі! Села.
{67:5} (67-6) Хай Тебе вихваляють народи, о Боже, хай славлять Тебе всі народи!
{67:6} (67-7) Земля врожай свій дала, Бог поблагословив нас, наш Бог!
{67:7} (67-8) Нехай благословляє нас Бог, і всі кінці землі хай бояться Його!
{68:1} Для дириґетна хору. Псалом Давидів. Пісня. (68-2) Нехай воскресне Бог, і розпорошаться вороги Його, і нехай від лиця Його повтікають Його ненависники!
{68:2} (68-3) Як дим розвівається, так їх розвій, як топиться віск від огню, отак несправедливі загинуть перед Божим лицем!
{68:3} (68-4) А праведні будуть радіти, і будуть тішитися перед Богом, і веселитися в радості будуть!
{68:4} (68-5) Співайте Богові, виспівуйте Йменню Його, рівняйте дорогу Тому, Хто їде на хмарах, Господь Йому Ймення, та перед Ним веселіться!
{68:5} (68-6) Сиротам батько й вдовицям суддя, то Бог у святому мешканні Своїм!
{68:6} (68-7) Бог самітних уводить до дому, витягує в'язнів з кайданів, тільки відступники мешкати будуть у спаленій сонцем землі!
{68:7} (68-8) Боже, коли перед народом Своїм Ти виходив, коли йшов Ти пустинею, Села,
{68:8} (68-9) то тряслася земля, також капало небо було перед Богом, Сінай затремтів перед Богом, Богом ізраїля!
{68:9} (68-10) Дощ добродійний спускаєш Ти краплями, Боже, на спадок Свій перемучений міцно поставив його.
{68:10} (68-11) У ньому сиділо Твоє многолюддя, у Своїй доброті все готуєш Ти бідному, Боже!
{68:11} (68-12) Господь дає слово; провісниць велика многота:
{68:12} (68-13) Царі військ утікають, утікають, пані ж дому розділює здобич.
{68:13} (68-14) Коли ви спочиваєте між обійстями то крила голубки покриті сріблом, а пера її зеленкавістю золота.
{68:14} (68-15) Коли Всемогутній царів розпорошував в Краї, то сніг Ти спускав на Цалмоні.
{68:15} (68-16) Гора Божа Башанська гора, гора верхогір'я гора та Башанська.
{68:16} (68-17) Верхогір'я, чого заздрісно дивитеся на ту гору, що Бог зажадав на мешкання Своє, і Господь буде мешкати там завжди?
{68:17} (68-18) Колесниць Божих дві десятьтисячки, тисячі багатократні, Господь із Сінаю прибув до святині.
{68:18} (68-19) Ти піднявся був на висоту, полонених набрав, узяв дари ради людини, і відступники мешкати будуть у Господа Бога також.
{68:19} (68-20) Благословенний Господь, тягарі Він щоденно нам носить, Бог наше спасіння! Села.
{68:20} (68-21) Бог для нас Бог спасіння, і в Господа Владики виходи смерти!
{68:21} (68-22) Але розторощить Бог голову Своїх ворогів, маківку, вкриту волоссям, того, хто в гріхах своїх ходить!
{68:22} (68-23) Промовив Господь: Я спроваджу з Башану тебе, з глибин моря спроваджу,
{68:23} (68-24) щоб ти ногу свою мив у крові, щоб язик твоїх псів мав частину свою в ворогів!
{68:24} (68-25) Походи Твої, Боже, бачено, походи Бога мого у святині мого Царя:
{68:25} (68-26) Попереду йшли співаки, потому грачі, посеред дівчат, що бряжчали на бубнах:
{68:26} (68-27) Благословляйте на зборах Бога, Господа, ви, хто від джерел ізраїля!
{68:27} (68-28) Там Веніямин молодий, їхній володар, князі Юди, їхні полки, князі Завулона, князі Нефталима.
{68:28} (68-29) Твій Бог наказав тобі силу, будь силою, Боже, того, кого нам учинив!
{68:29} (68-30) із храму Твого на Єрусалимі царі привезуть Тобі дара.
{68:30} (68-31) Погрози звірині в очереті, череді волів разом з телятами людськими, понищ тих, хто кавалками срібла милується, розпорош ті народи, що воєн бажають!
{68:31} (68-32) Прийдуть з Єгипту посли, і руки свої Куш простягне до Бога.
{68:32} (68-33) Царства землі, співайте Богові, виспівуйте Господа, Села,
{68:33} (68-34) що їздить в відвічному небі небес. Ось Він загримить Своїм голосом, голосом сильним.
{68:34} (68-35) Визнайте Богові силу, величність Його над ізраїлем, а в хмарах потуга Його!
{68:35} (68-36) Бог грізний у святинях Своїх, Бог ізраїлів Він, що народові дає силу й міць, Бог благословенний!
{69:1} Для дириґетна хору. На спів: „Лелії". Давидів. (69-2) Спаси мене, Боже, бо води вже аж до душі підійшли!
{69:2} (69-3) Я загруз у глибокім багні, і нема на чім стати, ввійшов я до водних глибин, і мене залила течія!
{69:3} (69-4) Я змучився в крику своїм, висохло горло моє, очі мої затуманились від виглядання надії від Бога мого!...
{69:4} (69-5) Тих, хто мене без причини ненавидить, стало більш, як волосся на моїй голові, набралися сили мої вороги, що безвинно мене переслідують, чого не грабував, те вертаю!
{69:5} (69-6) Боже, Ти знаєш глупоту мою, а гріхи мої перед Тобою не сховані!
{69:6} (69-7) Нехай через мене не матимуть стиду оті, хто на Тебе надіється, Господи, Господи Саваоте; нехай через мене не матимуть сорому ті, хто шукає Тебе, Боже ізраїлів,
{69:7} (69-8) бо я ради Тебе зневагу ношу, ганьба покрила обличчя моє!...
{69:8} (69-9) Для братів своїх став я відчужений, і чужий для синів своєї матері,
{69:9} (69-10) бо ревність до дому Твойого з'їдає мене, і зневаги Твоїх зневажальників спадають на мене,
{69:10} (69-11) і постом я виплакав душу свою, а це сталось мені на зневагу...
{69:11} (69-12) За одежу надів я верету, і за приказку став я для них:
{69:12} (69-13) про мене балакають ті, хто в брамі сидить, і пісні тих, хто п'янке попиває...
{69:13} (69-14) А я молитва моя до Тебе, Господи, в часі Твоєї зичливости; в многоті милосердя Твойого подай мені відповідь про певність спасіння Твого,
{69:14} (69-15) визволь з болота мене, щоб я не втопився, щоб я урятований був від своїх ненависників та від глибокости вод!
{69:15} (69-16) Хай мене не заллє водяна течія, і хай глибінь мене не проковтне, і нехай своїх уст не замкне надо мною безодня!
{69:16} (69-17) Обізвися до мене, о Господи, в міру доброї ласки Своєї, в міру великости Свого милосердя звернися до мене,
{69:17} (69-18) і обличчя Свого не ховай від Свого раба, бо тісно мені, озвися ж небаром до мене,
{69:18} (69-19) наблизись до моєї душі, порятуй же її, ради моїх ворогів відкупи Ти мене!...
{69:19} (69-20) Ти знаєш наругу мою, і мій сором та ганьбу мою, перед Тобою всі мої вороги!
{69:20} (69-21) Моє серце зламала наруга, і невигойний мій сором: я чекав співчуття та немає його, і потішителів та не знайшов!
{69:21} (69-22) і жовчі поклали у мій хліб потішення, а в спразі моїй оцтом мене напували...
{69:22} (69-23) Бодай пасткою стала їм їхня трапеза, а їхні учти тенетами,
{69:23} (69-24) бодай їхні очі потемніли, щоб їм не бачити, а їхні клуби хай завжди хитаються!
{69:24} (69-25) Вилий на них Свою ревність, а полум'я гніву Твого нехай їх доганяє!
{69:25} (69-26) Нехай їхнє село опустошене буде, хай мешканця в їхніх наметах не буде!
{69:26} (69-27) Бо кого Ти був збив, вони ще переслідують, і побільшують муки раненим Тобою...
{69:27} (69-28) Додай же гріха на їхній гріх, щоб вони не ввійшли в справедливість Твою,
{69:28} (69-29) нехай скреслені будуть із книги життя, і хай не будуть записані з праведними!...
{69:29} (69-30) А я бідний та хворий, але, Боже, спасіння Твоє мене чинить могутнім,
{69:30} (69-31) і я піснею буду хвалити ім'я Боже, співом вдячним Його величатиму!
{69:31} (69-32) і буде для Господа краща вона від вола, від бика, що роги він має, що копита роздвоєні має.
{69:32} (69-33) Побачать слухняні, і будуть радіти, хто ж Бога шукає нехай оживе ваше серце,
{69:33} (69-34) бо до вбогих Господь прислухається, і в'язнями Своїми не гордує Він!
{69:34} (69-35) Нехай хвалять Його небеса та земля, море й усе, що в них рухається,
{69:35} (69-36) бо спасе Бог Сіона, і збудує для Юди міста, і замешкають там, і вспадкують його,
{69:36} (69-37) і нащадки рабів Його посядуть його, й ті, хто любить ім'я Його, житимуть в нім!
{70:1} Для дириґетна хору. Давидів. На пам'ятку. (70-2) Поквапся спасти мене, Боже, Господи, поспішися ж на поміч мені!
{70:2} (70-3) Нехай посоромлені будуть, і хай застидаються ті, хто шукає моєї душі, щоб схопити її! Нехай подадуться назад, і нехай посоромлені будуть усі, хто бажає для мене лихого!
{70:3} (70-4) Бодай повернулися з соромом ті, хто говорить на мене: Ага! Ага!
{70:4} (70-5) Нехай тішаться та веселяться Тобою усі, хто шукає Тебе, та хто любить спасіння Твоє, і хай завжди говорять: Хай буде великий Господь!
{70:5} (70-6) А я вбогий та бідний, поспіши ж Ти до Мене, о Боже: моя поміч і мій оборонець то Ти, Боже мій, не спізняйся!
{71:1} До Тебе вдаюся я, Господи, хай же не буду повік засоромлений!
{71:2} визволь мене через правду Свою, і звільни мене, нахили Своє ухо до мене, й спаси мене,
{71:3} стань для мене за скелю мешкальну, куди міг би я завжди ховатись! Ти наказав рятувати мене, бо Ти скеля моя та твердиня моя!
{71:4} Боже мій, визволь мене від руки беззаконного, від руки того, хто кривдить та гнобить мене,
{71:5} Ти бо, Владико, надія моя, Господи, Ти охорона моя від юнацького віку мого!
{71:6} На Тебе оперся я був від народження, від утроби моєї матері Ти охорона моя, в Тобі моя слава постійно!
{71:7} Я став багатьом, як дивовище, та Ти сильна моя охорона!
{71:8} Уста мої повні Твоєї хвали, увесь день Твоєї величности!
{71:9} Не кидай мене на час старости, коли зменшиться сила моя, не лиши Ти мене,
{71:10} бо мої вороги проти мене змовляються, а ті, що чатують на душу мою нараджаються разом,
{71:11} говорячи: Бог покинув його, доганяйте й хапайте його, бо нема, хто б його врятував!...
{71:12} Не віддалюйся, Боже, від мене, Боже мій поспішися ж на поміч мені!
{71:13} Нехай посоромляться, хай позникають усі, хто ненавидить душу мою, бодай зодяглися в наругу та в сором усі, хто прагне для мене лихого!
{71:14} А я буду постійно надіятись, і славу Твою над усе я помножу!
{71:15} Уста мої оповідатимуть правду Твою, про спасіння Твоє увесь день, бо числа їх не знаю,
{71:16} буду славити вчинки великі всевладного Господа, згадаю про правду Твою, єдино Твою!
{71:17} Боже, навчав Ти мене від юнацтва мого, і аж дотепер я звіщаю про чуда Твої.
{71:18} А Ти, Боже, не кидай мене аж до старости та сивини, поки я не звіщу про рамено Твоє поколінню, і кожному, хто тільки прийде про чини великі Твої!
{71:19} Бо Твоя справедливість, о Боже, сягає аж до високости, Боже, що речі великі вчинив, хто рівний Тобі?
{71:20} Ти мені показав був великі та люті нещастя, та знов Ти оживиш мене, і з безодень землі мене знову Ти витягнеш,
{71:21} Ти збільшиш величність мою, і знову потішиш мене!
{71:22} А я буду на арфі хвалити Тебе, Твою правду, мій Боже, із гуслами буду співати Тобі, Святий Ти ізраїлів!
{71:23} Нехай співом радіють уста мої, бо буду співати Тобі я та душа моя, яку Ти врятував!
{71:24} Шепоче про правду Твою мій язик цілий день, бо посоромлені, бо поганьблені всі, хто шукає лихого для мене!
{72:1} Соломонів. Боже, Свої суди цареві подай, а Свою справедливість для сина царевого,
{72:2} хай він правдою судить народа Твого, а вбогих Твоїх справедливістю!
{72:3} Нехай гори приносять народові мир, а пагірки правду.
{72:4} Він судитиме вбогих народу, помагатиме бідним, і тиснути буде гнобителя!
{72:5} Будуть боятися Тебе, поки сонця, і поки місяця, з роду до роду!
{72:6} Він зійде, як дощ на покіс, немов краплі, що зрошують землю!
{72:7} Праведний буде цвісти в його дні, а спокій великий аж поки світитиме місяць,
{72:8} і він запанує від моря до моря, і від Ріки аж до кінців землі!
{72:9} Мешканці пустинь на коліна попадають перед обличчям його, а його вороги будуть порох лизати...
{72:10} Царі Таршішу та островів дадуть дари, принесуть царі Шеви та Севи дарунки!
{72:11} і впадуть перед ним усі царі, і будуть служити йому всі народи,
{72:12} бо визволить він бідаря, що голосить, та вбогого, що немає собі допомоги!
{72:13} Він змилується над убогим та бідним, і спасе душу бідних,
{72:14} від кривди й насилля врятує їхню душу, їхня кров дорога буде в очах його!
{72:15} і буде він жити, і дасть йому з золота Шеви, і завжди молитися буде за нього, буде благословляти його кожен день!
{72:16} На землі буде збіжжя багато, на гірському верху зашумить, як Ливан, його плід, і народ зацвіте по містах, як трава на землі!
{72:17} Хай ім'я його буде навіки, хай росте, поки сонця, наймення його, нехай благословляються ним, будуть хвалити його всі народи!
{72:18} Благословен Господь Бог, Бог ізраїлів, єдиний, що чуда вчиняє,
{72:19} і благословенне навіки ім'я Його слави, і хай Його слава всю землю наповнить! Амінь і амінь!
{72:20} Скінчились молитви Давида, сина Єссея.
{73:1} Псалом Асафів. Поправді Бог добрий ізраїлеві, Бог для щиросердих!
{73:2} А я, мало не послизнулися ноги мої, мало не посковзнулися стопи мої,
{73:3} бо лихим я завидував, бачивши спокій безбожних,
{73:4} бо не мають страждання до смерти своєї, і здорове їхнє тіло,
{73:5} на людській роботі нема їх, і разом із іншими людьми не зазнають вони вдарів.
{73:6} Тому то пиха їхню шию оздоблює, зодягає їх шата насилля,
{73:7} вилазять їм очі від жиру, бажання їхнього серця збулися,
{73:8} сміються й злосливо говорять про утиск, говорять бундючно:
{73:9} свої уста до неба підносять, а їхній язик по землі походжає!...
{73:10} Тому то туди Його люди звертаються, і щедро беруть собі воду
{73:11} та й кажуть: Хіба Бог те знає, і чи має Всевишній відомість,
{73:12} як он ті безбожні й безпечні на світі збільшили багатство своє?
{73:13} Направду, надармо очистив я серце своє, і в невинності вимив руки свої,
{73:14} і ввесь день я побитий, і щоранку покараний...
{73:15} Коли б я сказав: Буду так говорить, як вони, то спроневірився б я поколінню синів Твоїх.
{73:16} і роздумував я, щоб пізнати оте, та трудне воно в очах моїх,
{73:17} аж прийшов я в Божу святиню, і кінець їхній побачив:
{73:18} направду, Ти їх на слизькому поставив, на спустошення кинув Ти їх!
{73:19} Як вони в одній хвилі спустошені, згинули, пощезали від страхів!
{73:20} Немов сном по обудженні, Господи, образом їхнім погордиш, мов сном по обудженні!
{73:21} Бо болить моє серце, і в нутрі моїм коле,
{73:22} а я немов бидло й не знаю, я перед Тобою худобою став!...
{73:23} Та я завжди з Тобою, Ти держиш мене за правицю,
{73:24} Ти Своєю порадою водиш мене, і потому до слави Ти візьмеш мене!
{73:25} Хто є мені на небесах, окрім Тебе? А я при Тобі на землі не бажаю нічого!
{73:26} Гине тіло моє й моє серце, та Бог скеля серця мого й моя доля навіки,
{73:27} бо погинуть ось ті, хто бокує від Тебе, понищиш Ти кожного, хто відступить від Тебе!
{73:28} А я, близькість Бога для мене добро, на Владику, на Господа свою певність складаю, щоб звіщати про всі Твої чини!
{74:1} Псалом навчальний, Асафів. Нащо, Боже, назавжди Ти нас опустив, чого розпалився Твій гнів на отару Твого пасовиська?
{74:2} Спогадай про громаду Свою, яку Ти віддавна набув, про племено спадку Свого, що його Ти був викупив, про ту гору Сіон, що на ній оселився,
{74:3} підійми ж Свої стопи до вічних руїн, бо ворог усе зруйнував у святині!...
{74:4} Ревіли Твої вороги у святині Твоїй, умістили знаки за ознаки свої,
{74:5} виглядало то так, якби хто догори підіймав був сокири в гущавині дерева...
{74:6} А тепер її різьби ураз розбивають вони молотком та сокирами,
{74:7} Святиню Твою на огонь віддали, оселю Твого Ймення аж дощенту збезчестили...
{74:8} Сказали вони в своїм серці: Зруйнуймо їх разом! і спалили в краю всі місця Божих зборів...
{74:9} Наших ознак ми не бачимо, нема вже пророка, і між нами немає такого, хто знає, аж доки це буде...
{74:10} Аж доки, о Боже, гнобитель знущатися буде, зневажатиме ворог навіки ім'я Твоє?
{74:11} Для чого притримуєш руку Свою та правицю Свою? З середини лоня Свого їх понищ!
{74:12} А Ти, Боже, віддавна мій Цар, Ти чиниш спасіння посеред землі!
{74:13} Розділив Ти був море Своєю потугою, побив голови зміям на водах,
{74:14} Ти левіятанові голову був поторощив, його Ти віддав був на їжу народові пустині,
{74:15} Ти був розділив джерело та потік, Ти висушив ріки великі!
{74:16} Твій день, а також Твоя ніч, приготовив Ти світло та сонце,
{74:17} всі границі землі Ти поставив, Ти літо та зиму створив!
{74:18} Пам'ятай же про це: ворог знущається з Господа, а народ нерозумний зневажує Ймення Твоє!
{74:19} Не віддай звірині душі Своєї горлиці, живої Твоїх бідарів не забудь же назавжди!
{74:20} Споглянь же на Свій заповіт, бо темноти землі повні мешкань насилля!
{74:21} Нехай не відходить пригноблений посоромленим, бідний та вбогий нехай прославляють імення Твоє!
{74:22} Встань же, о Боже, судися за справу Свою, пам'ятай про щоденну наругу Свою від безумного!
{74:23} Не забудь же про вереск Своїх ворогів, про галас бунтівників проти Тебе, що завжди зростає!
{75:1} Для дириґетна хору. „Не вигуби!" Псалом Асафів. Пісня. (75-2) Прославляємо, Боже, Тебе, прославляєм, бо близьке Твоє Ймення! Оповідають про чуда Твої.
{75:2} (75-3) Коли прийде година означена, то Я буду судити справедливо.
{75:3} (75-4) Розтопилась земля, і всі її мешканці, та стовпи її зміцнюю Я. Села.
{75:4} (75-5) Я сказав до лихих: Не шалійте, а безбожним: Не підіймайте ви рога!
{75:5} (75-6) Не підіймайте ви рога свого догори, не говоріть твердошийно,
{75:6} (75-7) бо не від сходу, і не від заходу, і не від пустині надійде повищення,
{75:7} (75-8) але судить Бог: того Він понижує, а того повищує,
{75:8} (75-9) бо чаша в Господній руці, а шумливе вино повне мішаного, і наливає Він з нього, усі ж беззаконні землі виссуть та вип'ють лиш дріжджі її!
{75:9} (75-10) А я буду звіщати навіки, співатиму Богові Якова,
{75:10} (75-11) відрубаю всі роги безбожних, роги праведного піднесуться!
{76:1} Для дириґетна хору. На неґінах. Псалом Асафів. Пісня. (76-2) Бог знаний у Юді, Його Ймення велике в ізраїлі!
{76:2} (76-3) У Салимі намет Його, а мешкання Його на Сіоні,
{76:3} (76-4) Він там поламав стріли луку, щита та меча, та війну! Села.
{76:4} (76-5) Ти осяйний, потужніший за гори відвічні.
{76:5} (76-6) Обдерто людей сильносердих, задрімали вони своїм сном, і не знайшли своїх рук усі мужі військові...
{76:6} (76-7) Від сваріння Твого, Боже Яковів, оглушується колесниця та кінь:
{76:7} (76-8) Ти Ти грізний, і хто перед обличчям Твоїм устоїть часу гніву Твого?...
{76:8} (76-9) Як звіщаєш Ти суд із небес, то боїться й стихає земля,
{76:9} (76-10) як встає Бог на суд, щоб спасти всіх покірних землі! Села.
{76:10} (76-11) Бо й гнів людський Тебе вихваляє, решту ж гніву Ти поясом в'яжеш.
{76:11} (76-12) Присягайте й виконуйте Господу, Богові вашому, усі, хто Його оточає, хай приносять дарунка Грізному:
{76:12} (76-13) Він духа вельмож впокоряє, страшний Він для земних царів!
{77:1} Для дириґетна хору. Псалом Асафів. (77-2) Мій голос до Бога, й я кликати буду, мій голос до Бога, й почує мене!
{77:2} (77-3) В день недолі моєї шукаю я Господа, до Нього рука моя витягнена вночі й не зомліє, не хоче душа моя бути потішена:
{77:3} (77-4) згадаю про Бога й зідхаю, розважаю й мій дух омліває! Села.
{77:4} (77-5) Ти держиш повіки очей моїх, я побитий і не говорю...
{77:5} (77-6) Пригадую я про дні давні, про роки відвічні,
{77:6} (77-7) свою пісню вночі я пригадую, говорю з своїм серцем, а мій дух розважає:
{77:7} (77-8) Чи навіки покине Господь, і вже більш не вподобає?
{77:8} (77-9) Чи навіки спинилася милість Його? Чи скінчилося слово Його в рід і рід?
{77:9} (77-10) Чи Бог милувати позабув? Чи гнівом замкнув Він Своє милосердя? Села.
{77:10} (77-11) і промовив був я: То страждання моє переміна правиці Всевишнього.
{77:11} (77-12) Пригадаю я вчинки Господні, як чудо Твоє я згадаю віддавна,
{77:12} (77-13) і буду я думати про кожен Твій чин, і про вчинки Твої оповім!
{77:13} (77-14) Боже, святая дорога Твоя, котрий бог великий, як Бог наш?
{77:14} (77-15) Ти Той Бог, що чуда вчиняє, Ти виявив силу Свою між народами,
{77:15} (77-16) Ти визволив люд Свій раменом, синів Якова й Йосипа! Села.
{77:16} (77-17) Тебе бачили води, о Боже, Тебе бачили води й тремтіли, затряслися й безодні.
{77:17} (77-18) Лилася струмком вода з хмар, тучі видали грім, також там і сям Твої стріли літали.
{77:18} (77-19) Гуркіт грому Твого на небесному колі, й блискавки освітили вселенну, тремтіла й тряслася земля!
{77:19} (77-20) Через море дорога Твоя, а стежка Твоя через води великі, і не видно було Твоїх стіп.
{77:20} (77-21) Ти провадив народ Свій, немов ту отару, рукою Мойсея та Аарона.
{78:1} Пісня навчальна Асафова. Послухай, мій люду, науки моєї, нахиліть своє ухо до слів моїх уст,
{78:2} нехай я відкрию уста свої приказкою, нехай стародавні прислів'я я висловлю!
{78:3} Що ми чули й пізнали, і що розповідали батьки наші нам,
{78:4} того не сховаємо від їхніх синів, будемо розповідати про славу Господню аж до покоління останнього, і про силу Його та про чуда Його, які Він учинив!
{78:5} Він поставив засвідчення в Якові, а Закона поклав ув ізраїлі, про які наказав був Він нашим батькам завідомити про них синів їхніх,
{78:6} щоб знало про це покоління майбутнє, сини, що народжені будуть, устануть і будуть розповідати своїм дітям.
{78:7} і положать на Бога надію свою, і не забудуть діл Божих, Його ж заповіді берегтимуть.
{78:8} і не стануть вони, немов їхні батьки, поколінням непокірливим та бунтівничим, поколінням, що серця свого не поставило міцно, і що дух його Богу невірний.
{78:9} Сини Єфрема, озброєні лучники, повернулися взад у день бою:
{78:10} вони не берегли заповіту Божого, а ходити в Законі Його відреклися,
{78:11} і забули вони Його чини та чуда Його, які їм показав.
{78:12} Він чудо вчинив був для їхніх батьків ув єгипетськім краї, на полі Цоанськім:
{78:13} Він море розсік, і їх перепровадив, а воду поставив, як вал;
{78:14} і провадив їх хмарою вдень, а сяйвом огню цілу ніч;
{78:15} на пустині Він скелі розсік, і щедро усіх напоїв, як з безодні.
{78:16} Він витягнув із скелі потоки, і води текли, немов ріки.
{78:17} Та грішили вони проти Нього ще далі, і в пустині гнівили Всевишнього,
{78:18} і Бога вони випробовували в своїм серці, для душ своїх їжі бажаючи.
{78:19} і вони говорили насупроти Бога й казали: Чи Бог зможе в пустині трапезу зготовити?
{78:20} Тож ударив у скелю і води линули, і полилися потоки! Чи Він зможе також дати хліба? Чи Він наготує м'ясива народові Своєму?
{78:21} Тому то почув це Господь та й розгнівався, і огонь запалав проти Якова, і проти ізраїля теж знявся гнів,
{78:22} бо не вірували вони в Бога, і на спасіння Його не надіялись.
{78:23} А Він хмарам згори наказав, і відчинив двері неба,
{78:24} і спустив, немов дощ, на них манну для їжі, і збіжжя небесне їм дав:
{78:25} Хліб ангольський їла людина, Він послав їм поживи до ситости!
{78:26} Крім цього, Він східнього вітра порушив на небі, і міццю Своєю привів полудневого вітра,
{78:27} і дощем на них м'ясо пустив, немов порох, а птаство крилате, як морський пісок,
{78:28} і спустив його серед табору його, коло наметів його.
{78:29} і їли вони та й наситились дуже, Він їм їхнє бажання приніс!
{78:30} Та ще не вдовольнили жадання свого, ще їхня їжа була в їхніх устах,
{78:31} а гнів Божий піднявся на них, та й побив їхніх ситих, і вибранців ізраїлевих повалив...
{78:32} Проте ще й далі грішили вони та не вірили в чуда Його,
{78:33} і Він докінчив у марноті їхні дні, а їхні літа у страху.
{78:34} Як Він їх побивав, то бажали Його, і верталися, й Бога шукали,
{78:35} і пригадували, що Бог їхня скеля, і Бог Всевишній то їхній Викупитель.
{78:36} і своїми устами влещували Його, а своїм язиком лжу сплітали Йому,
{78:37} бо їхнє серце не міцно стояло при Нім, і не були вони вірні в Його заповіті...
{78:38} Та він, Милосердний, гріх прощав і їх не губив, і часто відвертав Свій гнів, і не будив усю Свою лютість,
{78:39} і Він пам'ятав, що вони тільки тіло, вітер, який переходить і не повертається!
{78:40} Скільки вони прогнівляли Його на пустині, зневажали Його на степу!
{78:41} і все знову та знов випробовували вони Бога, і зневажали Святого ізраїлевого,
{78:42} вони не пам'ятали руки Його з дня, як Він вибавив їх із недолі,
{78:43} як в Єгипті чинив Він знамена Свої, а на полі Цоанському чуда Свої,
{78:44} і в кров обернув річки їхні та їхні потоки, щоб вони не пили...
{78:45} Він послав був на них рої мух, і їх жерли вони, і жаб і вони їх губили.
{78:46} А врожай їхній віддав був Він гусені, а їхню працю сарані.
{78:47} Виноград їхній Він градом побив, а приморозком їхні шовковиці.
{78:48} і Він градові віддав їхній скот, а блискавкам череди їхні.
{78:49} Він послав був на них Свій гнів запальний, і лютість, й обурення, й утиск, наслання злих анголів.
{78:50} Він дорогу зрівняв був для гніву Свого, їхні душі не стримав від смерти, життя ж їхнє віддав моровиці.
{78:51} і побив Він усіх перворідних в Єгипті, первістків сили в наметах Хамових.
{78:52} і повів Він, немов ту отару, народ Свій, і їх попровадив, як стадо, в пустині.
{78:53} і провадив безпечно Він їх, і вони не боялись, а море накрило було ворогів їхніх.
{78:54} і Він їх привів до границі святині Своєї, до тієї гори, що правиця Його набула.
{78:55} і народи Він повиганяв перед їхнім обличчям, і кинув для них жеребка про спадок, і в їхніх наметах племена ізраїлеві оселив.
{78:56} Та й далі вони випробовували та гнівили Всевишнього Бога, і Його постанов не додержували,
{78:57} і відступали та зраджували, немов їхні батьки відвернулись, як обманливий лук.
{78:58} і жертівниками своїми гнівили Його, і дрочили Його своїми фіґурами.
{78:59} Бог почув усе це і розгнівався, і сильно обридивсь ізраїлем,
{78:60} і покинув оселю в Шіло, скинію ту, що вмістив був посеред людей,
{78:61} і віддав до неволі Він силу Свою, а величність Свою в руку ворога...
{78:62} і віддав для меча Свій народ, і розгнівався був на спадщину Свою:
{78:63} його юнаків огонь пожирав, а дівчатам його не співали весільних пісень,
{78:64} його священики від меча полягли, і не плакали вдови його.
{78:65} Та небавом збудився Господь, немов зо сну, як той велет, що ніби вином був підкошений,
{78:66} і вдарив Своїх ворогів по озадку, вічну ганьбу їм дав!
{78:67} Та Він погордив намет Йосипів, і племена Єфремового не обрав,
{78:68} а вибрав Собі плем'я Юдине, гору Сіон, що її полюбив!
{78:69} і святиню Свою збудував Він, як місце високе, як землю, що навіки її вґрунтував.
{78:70} і вибрав Давида, Свого раба, і від кошар його взяв,
{78:71} від кітних овечок його Він привів, щоб Якова пас він, народа Свого, та ізраїля, спадок Свій,
{78:72} і він пас їх у щирості серця свого, і провадив їх мудрістю рук своїх!
{79:1} Псалом Асафів. Боже, погани ввійшли до спадку Твого, занечистили храм Твій святий, Єрусалим на руїни змінили!
{79:2} Рабів Твоїх трупи вони віддали на поживу для птаства небесного, тіло Твоїх богобійних звірині земній...
{79:3} Вони розливали їхню кров, немов воду, в околицях Єрусалиму, і не було погребальників!...
{79:4} Ми стали за ганьбу для наших сусідів, за наругу та посміх для наших околиць...
{79:5} Аж доки, о Господи, гніватись будеш назавжди, доки буде палати Твій гнів, як огонь?
{79:6} Вилий Свій гнів на людей, що Тебе не пізнали, і на царства, що Ймення Твого не кличуть,
{79:7} бо вони з'їли Якова, а мешкання його опустошили!
{79:8} Не пам'ятай гріхів предківських нам, нехай попередить нас скоро Твоє милосердя, бо ми зовсім ослабли!...
{79:9} Поможи нам, Боже нашого спасіння, ради слави Ймення Твого, і збережи нас, і прости наші гріхи ради Ймення Свого!
{79:10} Чого будуть казати погани: Де їхній Бог? Нехай в наших очах між народами стане відомою помста за пролиту кров Твоїх рабів,
{79:11} нехай перед лице Твоє дійде стогін в'язня! За великістю сили рамена Твого збережи на смерть прирокованих!
{79:12} А нашим сусідам верни семикратно на лоно їхнє їхню наругу, якою Тебе зневажали, о Господи!
{79:13} А ми, Твій народ і отара Твого пасовиська, будем дякувати Тобі вічно, будем оповідати про славу Твою з роду в рід!
{80:1} Для дириґетна хору. На „Лілеї". Свідоцтво. Псалом Асафів. (80-2) Пастирю ізраїлів, послухай же, Ти, що провадиш, немов ту отару, Йосипа, що на Херувимах сидиш, появися
{80:2} (80-3) перед обличчям Єфрема, і Веніямина, і Манасії! Пробуди Свою силу, і прийди, щоб спасти нас!
{80:3} (80-4) Боже, приверни нас, і хай засяє обличчя Твоє, й ми спасемось!
{80:4} (80-5) Господи, Боже Саваоте, доки будеш Ти гніватися на молитву народу Свого?
{80:5} (80-6) Ти вчинив був, що їли вони слізний хліб, і їх напоїв Ти сльозами великої міри...
{80:6} (80-7) Ти нас положив суперечкою нашим сусідам, і насміхаються з нас неприятелі наші...
{80:7} (80-8) Боже Саваоте, приверни нас, і хай засяє обличчя Твоє, й ми спасемось!
{80:8} (80-9) Виноградину Ти переніс із Єгипту, Ти вигнав народи й її посадив,
{80:9} (80-10) Ти випорожнив перед нею, і закоренила коріння своє, й переповнила край,
{80:10} (80-11) гори покрилися тінню її, а віття її Божі кедри,
{80:11} (80-12) аж до моря галузки її посилаєш, а парості її до ріки!
{80:12} (80-13) Але нащо вилім зробив Ти в горожі її, і всі нищать її, хто проходить дорогою?
{80:13} (80-14) Гризе її вепр лісовий, і звірина польова виїдає її!
{80:14} (80-15) Боже Саваоте, вернися ж, споглянь із небес і побач, і відвідай цього виноградника,
{80:15} (80-16) і охорони його, якого насадила правиця Твоя, і галузку, яку Ти для Себе зміцнив!
{80:16} (80-17) В огні виноградина спалена, відтята, гинуть від свару обличчя Твого,
{80:17} (80-18) нехай буде рука Твоя над мужем Твоєї правиці, на людському сині, якого зміцнив Ти Собі!
{80:18} (80-19) А ми не відступимо від Тебе, Ти нас оживиш, і ми будемо ім'я Твоє кликати!
{80:19} (80-20) Господи, Боже Саваоте, приверни нас, і хай засяє обличчя Твоє, й ми спасемось!
{81:1} Для дириґетна хору. На ґітійськім знарядді. Асафів. (81-2) Співайте Богові, нашій твердині, покликуйте Богові Якова,
{81:2} (81-3) заспівайте пісню, і заграйте на бубні, на цитрі приємній із гуслами,
{81:3} (81-4) засурміть у сурму в новомісяччя, на повні в день нашого свята,
{81:4} (81-5) бо це право ізраїлеві, Закон Бога Якова!
{81:5} (81-6) На свідчення в Йосипі Він учинив його, як пішов був на землю єгипетську. Почув був там мову, якої не знав:
{81:6} (81-7) Рамена його Я звільнив з тягару, від коша його руки звільнились.
{81:7} (81-8) Ти був кликав у недолі, й я видер тебе, Я відповідаю тобі в укритті громовім, Я випробував був тебе над водою Мериви. Села.
{81:8} (81-9) Слухай же ти, Мій народе, і хай Я засвідчу тобі, о ізраїлю, коли б ти послухав Мене:
{81:9} (81-10) нехай бога чужого у тебе не буде, і не кланяйся богу сторонньому!
{81:10} (81-11) Я Господь, Бог твій, що з краю єгипетського тебе вивів, відчини свої уста і Я їх наповню!
{81:11} (81-12) Але Мій народ не послухався був Мого голосу, не згодився зо Мною ізраїль,
{81:12} (81-13) і Я їх пустив ради впертости їхнього серця, нехай вони йдуть за своїми порадами!
{81:13} (81-14) Коли б Мій народ був послухав Мене, коли б був ізраїль ходив по дорогах Моїх,
{81:14} (81-15) ще мало і Я похилив би був їхніх ворогів, і руку Свою повернув би був Я на противників їхніх!
{81:15} (81-16) Ненависники Господа йому б покорились, і був би навіки їхній час,
{81:16} (81-17) і Я жиром пшениці його годував би, і медом із скелі тебе б насищав!
{82:1} Псалом Асафів. Бог на Божім зібранні стоїть, серед богів Він судить:
{82:2} Аж доки ви будете несправедливо судити, і доки будете ви підіймати обличчя безбожних? Села.
{82:3} Розсудіте нужденного та сироту, оправдайте убогого та бідаря,
{82:4} порятуйте нужденного та бідака, збережіть з руки несправедливих!
{82:5} Не пізнали та не зрозуміли, у темряві ходять вони... Всі основи землі захитались...
{82:6} Я сказав був: Ви боги, і сини ви Всевишнього всі,
{82:7} та однак повмираєте ви, як людина, і попадаєте, як кожен із вельмож.
{82:8} Устань же, о Боже, та землю суди, бо у владі Твоїй всі народи!
{83:1} Пісня. Псалом Асафів. (83-2) Боже, не будь мовчазним, не мовчи, і не будь Ти спокійним, о Боже,
{83:2} (83-3) бо ось зашуміли Твої вороги, а Твої ненависники голови попідіймали!
{83:3} (83-4) Вони проти народу Твого хитрий задум видумують, і нараджуються проти тих, кого Ти бережеш!
{83:4} (83-5) Вони кажуть: Ходіть но, та знищимо їх з-між народів, і згадуватись більш не буде імення ізраїля!
{83:5} (83-6) Бо вони однодушно нарадилися, проти Тебе умови складають,
{83:6} (83-7) намети Едома й ізмаїльтян, Моав та агаряни,
{83:7} (83-8) Ґевал і Аммон, і Амалик, Филистея з мешканцями Тиру.
{83:8} (83-9) і Ашшур поєднався був з ними, вони синам Лотовим стали раменом. Села.
{83:9} (83-10) Зроби їм, як Мідіянові, як Сісері, як Явінові в долині Кішон,
{83:10} (83-11) при Ен-Дорі вони були знищені, стали погноєм землі!
{83:11} (83-12) Поклади їх та їхніх вельмож, як Орева, й як Зеева, й як Зеваха, й як Цалмунну, усіх їхніх князів,
{83:12} (83-13) що казали були: Візьмімо на спадок для себе помешкання Боже!
{83:13} (83-14) Боже мій, бодай стали вони, немов порох у вихрі, як солома на вітрі!
{83:14} (83-15) Як огонь палить ліс, й як запалює полум'я гори,
{83:15} (83-16) так Ти їх пожени Своїм вихром, і настраш Своєю бурею!
{83:16} (83-17) Наповни обличчя їхнє соромом, і хай шукають вони Твоє Ймення, о Господи!
{83:17} (83-18) Нехай будуть вони засоромлені, й завжди хай будуть настрашені, і хай застидаються, й хай вони згинуть!
{83:18} (83-19) і нехай вони знають, що Ти, Твоє Ймення Господь, Сам Ти, Всевишній, на цілій землі!
{84:1} Для дириґетна хору. На ґітійськомім знарядді. Синів Кореєвих. Псалом. (84-2) Які любі оселі Твої, Господи Саваоте!
{84:2} (84-3) Затужена та омліває душа моя за подвір'ями Господа, моє серце та тіло моє линуть до Бога Живого!
{84:3} (84-4) і пташка знаходить домівку, і кубло собі ластівка, де кладе пташенята свої, при жертівниках Твоїх, Господи Саваоте, Царю мій і Боже мій!
{84:4} (84-5) Блаженні, хто мешкає в домі Твоїм, вони будуть повіки хвалити Тебе! Села.
{84:5} (84-6) Блаженна людина, що в Тобі має силу свою, блаженні, що в їхньому серці дороги до Тебе,
{84:6} (84-7) ті, що через долину Плачу переходять, чинять її джерелом, і дощ ранній дає благословення!
{84:7} (84-8) Вони ходять від сили до сили, і показуються перед Богом у Сіоні.
{84:8} (84-9) Господи, Боже Саваоте, послухай молитву мою, почуй, Боже Яковів! Села.
{84:9} (84-10) Щите наш, поглянь же, о Боже, і придивись до обличчя Свого помазанця!
{84:10} (84-11) Ліпший бо день на подвір'ях Твоїх, аніж тисяча в іншому місці, я б вибрав сидіти при порозі дому Бога мого, аніж жити в наметах безбожности!
{84:11} (84-12) Бо сонце та щит Господь, Бог! Господь дає милість та славу, добра не відмовляє усім, хто в невинності ходить.
{84:12} (84-13) Господи Саваоте, блаженна людина, що на Тебе надіється!
{85:1} Для дириґетна хору. Синів Кореєвих. Псалом. (85-2) Ти вподобав Собі Свою землю, о Господи, долю Якову Ти повернув,
{85:2} (85-3) Ти провину народу Свого простив, увесь гріх їхній покрив! Села.
{85:3} (85-4) Ти гнів Свій увесь занехав, Ти повстримав Свій гнів від палючої лютости!
{85:4} (85-5) Поверни нас до Себе, о Боже нашого спасіння, а Свій гнів проти нас поторощ!
{85:5} (85-6) Чи навіки Ти гніватись будеш на нас, і протягнеш Свій гнів з роду в рід?
{85:6} (85-7) Отож, Ти оживиш нас знову, і буде радіти народ Твій Тобою!
{85:7} (85-8) Покажи нам, о Господи, милість Свою, і подай нам спасіння Своє,
{85:8} (85-9) нехай я почую, що каже Бог, Господь, бо говорить Він Мир! народові Своєму й Своїм святим, і нехай до безумства вони не вертаються!
{85:9} (85-10) Справді, спасіння Його близьке тим, хто боїться Його, щоб слава Його була в нашій землі.
{85:10} (85-11) Милість та правда спіткаються, справедливість та мир поцілуються,
{85:11} (85-12) правда з землі виростає, а справедливість із небес визирає.
{85:12} (85-13) і Господь дасть добро, а земля наша дасть урожай свій.
{85:13} (85-14) Справедливість ходитиме перед обличчям Його, і кроки свої на дорогу поставить.
{86:1} Молитва Давидова. Нахили, Господи, ухо Своє і вислухай мене, бо я бідний та вбогий!
{86:2} Бережи мою душу, бо я богобійний, спаси Ти, мій Боже, Свого раба, що на Тебе надію кладе!
{86:3} Змилосердься до мене, о Господи, бо я кличу до Тебе ввесь день,
{86:4} потіш душу Свого раба, бо до Тебе підношу я, Господи, душу мою,
{86:5} бо Ти, Господи, добрий і вибачливий, і многомилостивий для всіх, хто кличе до Тебе!
{86:6} Почуй же, о Господи, молитву мою, і вислухай голос благання мого,
{86:7} в день недолі своєї я кличу до Тебе, бо Ти обізвешся до мене!
{86:8} Нема, Господи, поміж богами такого, як Ти, і чинів нема, як чини Твої!
{86:9} Всі народи, яких Ти створив, поприходять і попадають перед лицем Твоїм, Господи, та ім'я Твоє славити будуть,
{86:10} великий бо Ти, та чуда вчиняєш, Ти Бог єдиний!
{86:11} Дорогу Свою покажи мені, Господи, і я буду ходити у правді Твоїй, приєднай моє серце боятися Ймення Твого!
{86:12} Я буду всім серцем своїм вихваляти Тебе, Господи, Боже Ти мій, і славити буду повіки ім'я Твоє,
{86:13} велика бо милість Твоя надо мною, і вирвав Ти душу мою від шеолу глибокого!
{86:14} Боже, злочинці повстали на мене, а натовп гнобителів прагне моєї душі, і перед собою не ставлять Тебе...
{86:15} А Ти, Господи, Бог щедрий і милосердний, довготерпеливий і многомилостивий, і справедливий,
{86:16} зглянься на мене, й помилуй мене, подай же Своєму рабові Свою силу, і спаси сина Своєї невільниці!
{86:17} Учини мені знака на добре, і нехай це побачать мої ненависники, і хай засоромлені будуть, бо Ти, Господи, мені допоміг та мене звеселив!
{87:1} Синів Кореєвих. Псалом. Пісня. Основа його на горах святих,
{87:2} Господь любить брами Сіону понад усі селища Яковові.
{87:3} Славне розповідають про тебе, місто Боже! Села.
{87:4} Тим, хто знає мене, нагадаю про Рагав та про Вавилон; ось Филистея та Тир з Кушем кажуть: Отой народився був там.
{87:5} і про Сіон говоритимуть: Той і той народився був у ньому, й Сам Всевишній зміцняє його!
{87:6} Господь буде лічити у книзі народів: Оцей народився був там! Села.
{87:7} і співають у танку вони: У Тобі всі джерела мої!
{88:1} Пісня. Псалом. Синів Кореєвих. Для дириґетна хору. На „Махалат лефннот". Пісня навчальна Гемана езрахеяннина. (88-2) Господи, Боже спасіння мого, вдень я кличу й вночі я перед Тобою:
{88:2} (88-3) хай молитва моя дійде перед обличчя Твоє, нахили Своє ухо до зойку мого,
{88:3} (88-4) душа бо моя наситилась нещастями, а життя моє зблизилося до шеолу!
{88:4} (88-5) Я до тих прирахований став, що в могилу відходять, я став, немов муж той безсилий...
{88:5} (88-6) Я кинений серед померлих, немов оті трупи, що в гробі лежать, що про них Ти не згадуєш більш, і потяті вони від Твоєї руки...
{88:6} (88-7) Умістив Ти мене в глибочезну могилу, до пітьми в глибинах.
{88:7} (88-8) На мене лягла Твоя лють, і Ти всіма Своїми ламаннями мучив мене... Села.
{88:8} (88-9) Віддалив Ти від мене знайомих моїх, учинив Ти мене за огиду для них... Я замкнений і не виходжу,
{88:9} (88-10) стемніло з біди моє око... Я кожного дня Тебе кличу, о Господи, простягаю до Тебе руки свої!...
{88:10} (88-11) Чи Ти чудо вчиниш померлим? Чи трупи встануть і будуть хвалити Тебе? Села.
{88:11} (88-12) Хіба милість Твоя буде в гробі звіщатись, а вірність Твоя в аввадоні?
{88:12} (88-13) Чи познається в темряві чудо Твоє, а в краю забуття справедливість Твоя?
{88:13} (88-14) Та я кличу до Тебе, о Господи, і вранці молитва моя Тебе випереджує...
{88:14} (88-15) Для чого, о Господи, кидаєш душу мою, ховаєш від мене обличчя Своє?
{88:15} (88-16) Нужденний я та помираю відмалку, переношу страхіття Твої, я ослаблений став...
{88:16} (88-17) Перейшли надо мною Твої пересердя, страхіття Твої зруйнували мене,
{88:17} (88-18) вони оточають мене, як вода, увесь день, вони разом мене облягають...
{88:18} (88-19) друга й приятеля віддалив Ти від мене, знайомі мої як та темрява!...
{89:1} Навчальна пісня Етана езрахеяннина. (89-2) Про милості Господа буду співати повіки, я буду звіщати устами своїми про вірність Твою з роду в рід!
{89:2} (89-3) Бо я був сказав: Буде навіки збудована милість, а небо Ти вірність Свою встановляєш на нім.
{89:3} (89-4) Я склав заповіта з вибранцем Своїм, присягнув Я Давидові, Моєму рабові:
{89:4} (89-5) Встановлю Я навіки насіння твоє, а твій трон Я збудую на вічні віки! Села.
{89:5} (89-6) і небо хвалитиме, Господи, чудо Твоє, також вірність Твою на зібранні святих,
{89:6} (89-7) бо хто в небі подібний до Господа? Хто подібний до Господа серед Божих синів?
{89:7} (89-8) Бог дуже страшний у зібранні святих, і грізний Він на ціле довкілля Своє!
{89:8} (89-9) Господи, Боже Саваоте, хто сильний, як Ти, Господи? А вірність Твоя на довкіллі Твоїм!
{89:9} (89-10) Ти пануєш над силою моря, коли підіймаються хвилі, Ти їх втихомирюєш.
{89:10} (89-11) Ти стиснув Рагава, як трупа, і сильним раменом Своїм розпорошив Своїх ворогів.
{89:11} (89-12) Твої небеса, Твоя теж земля, вселенна і все, що на ній, Ти їх заложив!
{89:12} (89-13) Північ та південє Ти їх створив, Фавор та Хермон співають про Ймення Твоє.
{89:13} (89-14) Могутнє рамено Твоє, рука Твоя сильна, висока правиця Твоя!
{89:14} (89-15) Справедливість та право підстава престолу Твого, милість та правда обличчя Твоє випереджують!
{89:15} (89-16) Блаженний народ, що знає він поклик святковий, Господи, вони ходять у світлі обличчя Твого!
{89:16} (89-17) Радіють вони цілий день Твоїм іменням, і підвищуються Твоєю справедливістю,
{89:17} (89-18) бо окраса їхньої сили то Ти, а Твоєю зичливістю ріг наш підноситься,
{89:18} (89-19) бо щит наш Господній, а цар наш від Святого ізраїлевого!
{89:19} (89-20) Тоді богобійним Своїм промовляв Ти в об'явленні та говорив: Я поклав допомогу на сильного, Я вибранця підніс із народу:
{89:20} (89-21) знайшов Я Давида, Свого раба, Я його намастив Своєю святою оливою,
{89:21} (89-22) щоб із ним була сильна рука Моя, а рамено Моє вміцнило його!
{89:22} (89-23) Ворог на нього не нападе, а син беззаконня не буде його переслідувати,
{89:23} (89-24) його ворогів поб'ю перед обличчям його, і вдарю його ненависників!
{89:24} (89-25) із ним Моя вірність та милість Моя, а Йменням Моїм його ріг піднесеться,
{89:25} (89-26) і Я покладу його руку на море, і на ріки правицю його.
{89:26} (89-27) Він Мене буде звати: Отець Ти мій, Бог мій, і скеля спасіння мого!
{89:27} (89-28) Я вчиню його теж перворідним, найвищим над земних царів.
{89:28} (89-29) Свою милість для нього навіки сховаю, і Мій заповіт йому вірний,
{89:29} (89-30) і насіння його покладу Я навіки, а трона його як дні неба!
{89:30} (89-31) Коли ж його діти покинуть Закона Мого, і не будуть держатись наказів Моїх,
{89:31} (89-32) коли ізневажать Мої постанови, і не будуть держатись наказів Моїх,
{89:32} (89-33) тоді палицею навіщу їхню провину, та поразами їхнє беззаконня!
{89:33} (89-34) А ласки Своєї від нього Я не заберу, і не зраджу його в Своїй вірності,
{89:34} (89-35) не збезчещу Свого заповіту, а що було з уст Моїх вийшло, того не зміню!
{89:35} (89-36) Одне в Своїй святості Я присягнув, не повім Я неправди Давидові:
{89:36} (89-37) повік буде насіння його, а престол його передо Мною як сонце,
{89:37} (89-38) як місяць, він буде стояти повіки, і Свідок на хмарі правдивий... Села.
{89:38} (89-39) А Ти опустив та обридив, розгнівався Ти на Свого помазанця,
{89:39} (89-40) Ти неважливим зробив заповіта Свого раба, Ти скинув на землю корону його,
{89:40} (89-41) всю горожу його поламав, твердині його обернув на руїну!...
{89:41} (89-42) Всі грабують його, хто проходить дорогою, він став для сусідів своїх посміховищем...
{89:42} (89-43) Підніс Ти правицю його переслідувачів, усіх його ворогів Ти потішив,
{89:43} (89-44) і Ти відвернув вістря шаблі його... у війні ж не підтримав його...
{89:44} (89-45) Ти слави позбавив його, а трона його повалив був на землю,
{89:45} (89-46) скоротив Ти був дні його молодости, розтягнув над ним сором! Села.
{89:46} (89-47) Доки, Господи, будеш ховатись назавжди, доки буде палати Твій гнів, як огонь?
{89:47} (89-48) Пам'ятай же про мене, яка довгота життя людського? Для чого створив Ти всіх людських синів на ніщо?
{89:48} (89-49) Котрий чоловік буде жити, а смерти на бачитиме, збереже свою душу від сили шеолу? Села.
{89:49} (89-50) Де Твої перші милості, Господи, що їх присягав Ти Давидові у Своїй вірності?
{89:50} (89-51) Згадай, Господи, про ганьбу рабів Своїх, яку я ношу в своїм лоні від усіх великих народів,
{89:51} (89-52) якою Твої вороги зневажають, о Господи, і кроки Твого помазанця безславлять!
{89:52} (89-53) Благословенний навіки Господь! Амінь і амінь!
{90:1} Молитва Мойсея, чоловіка Божого. Господи, пристановищем нашим Ти був з роду в рід!
{90:2} Перше ніж гори народжені, і поки Ти витворив землю та світ, то від віку й до віку Ти Бог!
{90:3} Ти людину вертаєш до пороху, і кажеш: Вернітеся, людські сини!
{90:4} Бо в очах Твоїх тисяча літ, немов день той вчорашній, який проминув, й як сторожа нічна...
{90:5} Пустив Ти на них течію, вони стали, як сон, вони, як трава, що минає:
{90:6} уранці вона розцвітає й росте, а на вечір зів'яне та сохне!
{90:7} Бо від гніву Твого ми гинемо, і пересердям Твоїм перестрашені,
{90:8} Ти наші провини поклав перед Себе, гріхи ж нашої молодости на світло Свого лиця!
{90:9} Бо всі наші дні промайнули у гніві Твоїм, скінчили літа ми свої, як зідхання...
{90:10} Дні літ наших у них сімдесят літ, а при силах вісімдесят літ, і гордощі їхні страждання й марнота, бо все швидко минає, і ми відлітаємо...
{90:11} Хто відає силу гніву Твого? А Твоє пересердя як страх перед Тобою!
{90:12} Навчи нас лічити отак наші дні, щоб ми набули серце мудре!
{90:13} Привернися ж, о Господи, доки терпітимемо? і пожалій Своїх рабів!
{90:14} Насити нас уранці Своїм милосердям, і ми будемо співати й радіти по всі наші дні!
{90:15} Порадуй же нас за ті дні, коли Ти впокоряв нас, за ті роки, що в них ми зазнали лихого!
{90:16} Нехай виявиться Твоє діло рабам Твоїм, а величність Твоя їхнім синам,
{90:17} і хай буде над нами благовоління Господа, Бога нашого, і діло рук наших утверди нам, і діло рук наших утверди його!
{91:1} Хто живе під покровом Всевишнього, хто в тіні Всемогутнього мешкає,
{91:2} той скаже до Господа: Охороно моя та твердине моя, Боже мій, я надіюсь на Нього!
{91:3} Бо Він тебе вирве з тенет птахолова, з моровиці згубної,
{91:4} Він пером Своїм вкриє тебе, і під крильми Його заховаєшся ти! Щит та лук Його правда.
{91:5} Не будеш боятися страху нічного, ані стріли, що вдень пролітає,
{91:6} ані зарази, що в темряві ходить, ані моровиці, що нищить опівдні,
{91:7} впаде тисяча з боку від тебе, і десять тисяч праворуч від тебе, до тебе ж не дійде!...
{91:8} Тільки своїми очима подивишся, і заплату безбожним попобачиш,
{91:9} бо Господа, охорону мою, Всевишнього ти учинив за своє пристановище!
{91:10} Тебе зло не спіткає, і до намету твого вдар не наблизиться,
{91:11} бо Своїм Анголам Він накаже про тебе, щоб тебе пильнували на всіх дорогах твоїх,
{91:12} на руках вони будуть носити тебе, щоб не вдарив об камінь своєї ноги!
{91:13} На лева й вужа ти наступиш, левчука й крокодила ти будеш топтати!
{91:14} Що бажав він Мене, то його збережу, зроблю його сильним, бо знає ім'я Моє він;
{91:15} як він Мене кликатиме, то йому відповім, Я з ним буду в недолі, врятую його та прославлю його,
{91:16} і довгістю днів Я насичу його, і він бачити буде спасіння Моє!
{92:1} Псалом. Пісня на день суботній. (92-2) То добре, щоб дякувати Господеві й виспівувати Ймення Твоє, о Всевишній,
{92:2} (92-3) вранці розповідати про милість Твою, а ночами про правду Твою
{92:3} (92-4) на десятиструнній й на арфі, на лютні та гуслах,
{92:4} (92-5) бо потішив мене Ти, о Господи, вчинком Своїм, про діла Твоїх рук я співаю!
{92:5} (92-6) Які то величні діла Твої, Господи, дуже глибокі думки Твої,
{92:6} (92-7) нерозумна людина не знає, а недоумок не зрозуміє того!
{92:7} (92-8) Коли несправедливі ростуть, як трава, і цвітуть всі злочинці, то на те, щоб навіки були вони знищені,
{92:8} (92-9) а Ти, Господи, на висоті повік-віку!
{92:9} (92-10) Бо ось вороги Твої, Господи, бо ось вороги Твої згинуть, розпорошаться всі беззаконники!
{92:10} (92-11) і Ти рога мого підніс немов в однорожця, мене намастив Ти оливою свіжою.
{92:11} (92-12) і дивилося око моє на занепад моїх ворогів, тих злочинців, що на мене встають, почують про це мої уші!
{92:12} (92-13) Зацвіте справедливий, як пальма, і виженеться, немов кедр на Ливані,
{92:13} (92-14) посаджені в домі Господнім цвітуть на подвір'ях нашого Бога,
{92:14} (92-15) іще в сивині вони будуть цвісти, будуть ситі та свіжі,
{92:15} (92-16) щоб розповідати, що щирий Господь, моя скеля, і в Ньому неправди нема!
{93:1} Царює Господь, зодягнувся у велич, зодягнувся Господь, оперезався Він силою, і міцно поставлений всесвіт, щоб не захитався!
{93:2} Престол Твій поставлений міцно спрадавна, від вічности Ти!
{93:3} Ріки піднесли, о Господи, ріки піднесли свій гуркіт, ріки будуть підносити шум від удару їхніх хвиль,
{93:4} та над гуркіт великих тих вод, над морські потужнії хвилі, могутніший Господь у висоті!
{93:5} Свідоцтва Твої дуже певні, а дому Твоєму належиться святість, о Господи, на довгії дні!
{94:1} Бог помсти Господь, Бог помсти з'явився,
{94:2} піднесися, о Судде землі, бундючним заплату віддай!
{94:3} Аж доки безбожні, о Господи, аж доки безбожні втішатися будуть?
{94:4} Доки будуть верзти, говорити бундючно, доки будуть пишатись злочинці?
{94:5} Вони тиснуть народ Твій, о Господи, а спадок Твій вони мучать...
{94:6} Вдову та чужинця вбивають вони, і мордують сиріт
{94:7} та й говорять: Не бачить Господь, і не завважить Бог Яковів...
{94:8} Зрозумійте це ви, нерозумні в народі, а ви, убогі на розум, коли наберетеся глузду?
{94:9} Хіба Той, що ухо щепив, чи Він не почує? Хіба Той, що око створив, чи Він не побачить?
{94:10} Хіба Той, що карає народи, чи Він не скартає, Він, що навчає людину знання?
{94:11} Господь знає всі людські думки, що марнота вони!
{94:12} Блаженний той муж, що його Ти караєш, о Господи, і з Закону Свого навчаєш його,
{94:13} щоб його заспокоїти від лиходення, аж поки не викопана буде яма безбожному,
{94:14} бо Господь не опустить народу Свого, а спадку Свого не полишить,
{94:15} бо до праведности суд повернеться, а за ним всі невинного серця!
{94:16} Хто встане зо мною навпроти злостивих, хто встане зо мною навпроти злочинців?
{94:17} Коли б не Господь мені в поміч, то душа моя трохи була б не лягла в царство смерти!...
{94:18} Коли я кажу: Похитнулась нога моя, то, Господи, милість Твоя підпирає мене!
{94:19} Коли мої думки болючі в нутрі моїм множаться, то розради Твої веселять мою душу!
{94:20} Чи престол беззаконня з Тобою з'єднається, той, що гріх учиняє над право?
{94:21} Збираються проти душі справедливого, і чисту кров винуватять.
{94:22} і Господь став для мене твердинею, і мій Бог став за скелю притулку мого,
{94:23} і Він їхню силу на них повернув, і злом їхнім їх нищить, їх нищить Господь, Бог наш!
{95:1} Ходіть, заспіваймо Господеві, покликуймо радісно скелі спасіння нашого,
{95:2} хвалою обличчя Його випереджуймо, співаймо для Нього пісні,
{95:3} бо Господь Бог великий, і великий Він Цар над богами всіма,
{95:4} що в Нього в руці глибини землі, і Його верхогір'я гірські,
{95:5} що море Його, і вчинив Він його, і руки Його суходіл уформували!
{95:6} Прийдіть, поклонімося, і припадім, на коліна впадім перед Господом, що нас учинив!
{95:7} Він наш Бог, а ми люди Його пасовиська й отара руки Його. Сьогодні, коли Його голос почуєте,
{95:8} не робіте твердим серця вашого, мов при Мериві, немов на пустині в день спроби,
{95:9} коли ваші батьки Мене брали на спробу, Мене випробовували, також бачили діло Моє.
{95:10} Сорок літ був огидним Мені оцей рід, й Я сказав: Цей народ блудосерді вони, й не пізнали доріг Моїх,
{95:11} тому заприсягся Я в гніві Своїм, що до місця Мого відпочинку не ввійдуть вони!
{96:1} Співайте для Господа пісню нову, уся земле, співайте для Господа!
{96:2} Співайте для Господа, благословляйте ім'я Його, з дня на день сповіщайте спасіння Його!
{96:3} Розповідайте про славу Його між поганами, про чуда Його між усіми народами,
{96:4} бо великий Господь і прославлений вельми, Він грізний понад богів усіх!
{96:5} Бо всі боги народів божки, а Господь створив небеса,
{96:6} перед лицем Його слава та велич, сила й краса у святині Його!
{96:7} Дайте Господу, роди народів, дайте Господу славу та силу,
{96:8} дайте Господу славу ймення Його, жертви приносьте і входьте в подвір'я Його!
{96:9} Додолу впадіть ув оздобі святій перед Господом, тремтіть перед обличчям Його, уся земле,
{96:10} сповістіть між народами: Царює Господь! Він вселенну зміцнив, щоб не захиталась, Він буде судити людей справедливо!
{96:11} Хай небо радіє, і хай веселиться земля, нехай гримить море й усе, що у нім,
{96:12} нехай поле радіє та все, що на ньому! Нехай заспівають тоді всі дерева лісні,
{96:13} перед Господнім лицем, бо гряде Він, бо землю судити гряде, Він за справедливістю буде судити вселенну, і народи по правді Своїй!
{97:1} Царює Господь: хай радіє земля, нехай веселяться численні острови!
{97:2} Хмара та морок круг Нього, справедливість та право підстава престолу Його.
{97:3} Огонь іде перед лицем Його, і ворогів Його палить навколо.
{97:4} Освітили вселенну Його блискавиці, те бачить земля та тремтить!
{97:5} Гори, як віск, розтопилися перед обличчям Господнім, перед обличчям Господа всієї землі.
{97:6} Небо розповідає про правду Його, й бачать славу Його всі народи.
{97:7} Нехай посоромлені будуть усі, хто ідолам служить, хто божками вихвалюється! Додолу впадіть перед Ним, усі боги!
{97:8} Почув і звеселився Сіон, і потішились Юдині дочки через Твої присуди, Господи,
{97:9} бо над усією землею Найвищий Ти, Господи, над богами всіма Ти піднесений сильно!
{97:10} Хто Господа любить, ненавидьте зло! Хто рятує душі святих Своїх, Той визволить їх із руки несправедливих.
{97:11} Світло сіється для справедливого, а для простосердих розрада.
{97:12} Радійте, праведні, Господом, і славте Його святу пам'ять!
{98:1} Псалом. Співайте для Господа пісню нову, бо Він чуда вчинив! Йому помогла правиця Його та святе рамено Його.
{98:2} Спасіння Своє Господь виявив, перед очима народів відкрив Свою правду.
{98:3} Пам'ятає Він Якову милість Свою, й Свою вірність для дому ізраїля. Бачать всі кінці землі те спасіння, що чинить наш Бог.
{98:4} Уся земле, викликуйте Господу, покликуйте радісно, і співайте та грайте!
{98:5} Грайте Господеві на гуслах, на гуслах і піснопінням,
{98:6} на сурмах і голосом рогу викликуйте перед обличчям Царя Цього й Господа!
{98:7} Нехай шумить море й усе, що у ньому, вселенна й мешканці її,
{98:8} ріки хай плещуть в долоні, разом радіють хай гори
{98:9} перед обличчям Господнім, бо Він землю судити гряде: Він за справедливістю буде судити вселенну, і народи по правді!
{99:1} Царює Господь, і народи тремтять, сидить на Херувимах, і трясеться земля!
{99:2} Великий Господь на Сіоні, і піднесений Він над усіма народами!
{99:3} Хай ім'я Твоє славлять, велике й грізне воно!
{99:4} А сила Царя любить право, справедливість Ти міцно поставив, Ти Якову право та правду вчинив!
{99:5} Звеличуйте Господа, нашого Бога, і вклоняйтесь підніжкові ніг Його, Він бо Святий!
{99:6} Мойсей й Аарон серед священиків Його, а Самуїл серед тих, що кличуть імення Його. Вони кликали до Господа, і Він вислухав їх,
{99:7} у стовпі хмари до них говорив. Вони зберігали свідоцтва Його й постанови, що Він дав був для них.
{99:8} Господи, Боже наш, Ти вислуховував їх, Ти був для них Богом вибачливим, але мстився за їхні діла.
{99:9} Звеличуйте Господа, нашого Бога, і вклоняйтеся перед горою святою Його, бо Святий Господь, Бог наш!
{100:1} Вдячний псалом. Уся земле, покликуйте Господу!
{100:2} Служіть Господеві із радістю, перед обличчя Його підійдіте зо співом!
{100:3} Знайте, що Господь Бог Він, Він нас учинив, і Його ми, Його ми народ та отара Його пасовиська.
{100:4} Увійдіть в Його брами з подякуванням, на подвір'я Його з похвалою! Виславляйте Його, ім'я Його благословляйте,
{100:5} бо добрий Господь, Його милість навіки, а вірність Його з роду в рід!
{101:1} Псалом Давидів. Я виспівувати буду про милість та суд, я буду співати до Тебе, о Господи,
{101:2} придивлятимуся до дороги невинного. Коли прийдеш до мене? Я буду ходити в невинності серця свого серед дому мого,
{101:3} не поставлю я перед очима своїми речі нікчемної, діло відступства ненавиджу, не приляже до мене воно,
{101:4} перекірливе серце відходить від мене, лихого не знаю!
{101:5} Хто таємно обчорнює ближнього свого, я знищу того, високоокого й гордосердого, його не стерплю!
{101:6} Мої очі на вірних землі, щоб сиділи зо мною. Хто ходить дорогою невинного, той буде служити мені.
{101:7} Обманець не сяде в середині дому мого, і міцно не стане навпроти очей моїх неправдомовець!
{101:8} Всіх безбожних землі буду нищити кожного ранку, щоб з міста Господнього вигубити всіх злочинців!
{102:1} Молитва вбогого, коли він слабне та перед Господнім лицем виливає мову свою. (102-2) Господи, вислухай молитву мою, і благання моє нехай дійде до Тебе!
{102:2} (102-3) Не ховай від мене обличчя Свого, в день недолі моєї схили Своє ухо до мене, в день благання озвися небавом до мене!
{102:3} (102-4) Бо минають, як дим, мої дні, а кості мої немов висохли в огнищі...
{102:4} (102-5) Як трава та побите та висохло серце моє, так що я забував їсти хліб свій...
{102:5} (102-6) Від зойку стогнання мого прилипли до тіла мого мої кості...
{102:6} (102-7) Уподобився я пеликанові пустині, я став, як той пугач руїн!
{102:7} (102-8) Я безсонний, і став, немов пташка самотня на дасі...
{102:8} (102-9) Увесь день ображають мене вороги мої, ті, хто з мене кепкує, заприсяглись проти мене!
{102:9} (102-10) і попіл я їм, немов хліб, а напої свої із плачем перемішую,
{102:10} (102-11) через гнів Твій та лютість Твою, бо підняв був мене Ти та й кинув мене...
{102:11} (102-12) Мої дні як похилена тінь, а я сохну, немов та трава!
{102:12} (102-13) А Ти, Господи, будеш повік пробувати, а пам'ять Твоя з роду в рід.
{102:13} (102-14) Ти встанеш та змилуєшся над Сіоном, бо час учинити йому милосердя, бо прийшов речінець,
{102:14} (102-15) бо раби Твої покохали й каміння його, і порох його полюбили!
{102:15} (102-16) і будуть боятись народи Господнього Ймення, а всі земні царі слави Твоєї.
{102:16} (102-17) Бо Господь побудує Сіона, появиться в славі Своїй.
{102:17} (102-18) До молитви забутих звернеться Він, і молитви їхньої не осоромить.
{102:18} (102-19) Запишеться це поколінню майбутньому, і народ, який створений буде, хвалитиме Господа,
{102:19} (102-20) бо споглянув Він із високости святої Своєї, Господь зорив на землю з небес,
{102:20} (102-21) щоб почути зідхання ув'язненого, щоб на смерть прирокованих визволити,
{102:21} (102-22) щоб розповідати про Ймення Господнє в Сіоні, а в Єрусалимі про славу Його,
{102:22} (102-23) коли разом зберуться народи й держави служити Господеві.
{102:23} (102-24) Мою силу в дорозі Він виснажив, дні мої скоротив...
{102:24} (102-25) Я кажу: Боже мій, не бери Ти мене в половині днів моїх! Твої роки на вічні віки.
{102:25} (102-26) Колись землю Ти був заклав, а небо то чин Твоїх рук,
{102:26} (102-27) позникають вони, а Ти будеш стояти... і всі вони, як одежа, загинуть, Ти їх зміниш, немов те вбрання, і минуться вони...
{102:27} (102-28) Ти ж Той Самий, а роки Твої не закінчаться!
{102:28} (102-29) Сини Твоїх рабів будуть жити, а їхнє насіння стоятиме міцно перед обличчям Твоїм!
{103:1} Давидів. Благослови, душе моя, Господа, і все нутро моє святе Ймення Його!
{103:2} Благослови, душе моя, Господа, і не забувай за всі добродійства Його!
{103:3} Всі провини Твої Він прощає, всі недуги твої вздоровляє.
{103:4} Від могили життя твоє Він визволяє, Він милістю та милосердям тебе коронує.
{103:5} Він бажання твоє насичає добром, відновиться, мов той орел, твоя юність!
{103:6} Господь чинить правду та суд для всіх переслідуваних.
{103:7} Він дороги Свої об'явив був Мойсеєві, діла Свої дітям ізраїлевим.
{103:8} Щедрий і милосердний Господь, довготерпеливий і многомилостивий.
{103:9} Не завжди на нас ворогує, і не навіки заховує гнів.
{103:10} Не за нашими прогріхами Він поводиться з нами, і відплачує нам не за провинами нашими.
{103:11} Бо як високо небо стоїть над землею, велика така Його милість до тих, хто боїться Його,
{103:12} як далекий від заходу схід, так Він віддалив від нас наші провини!
{103:13} Як жалує батько дітей, так Господь пожалівся над тими, хто боїться Його,
{103:14} бо знає Він створення наше, пам'ятає, що ми порох:
{103:15} чоловік як трава дні його, немов цвіт польовий так цвіте він,
{103:16} та вітер перейде над ним і немає його, і вже місце його не пізнає його...
{103:17} А милість Господня від віку й до віку на тих, хто боїться Його, і правда Його над синами синів,
{103:18} що Його заповіта додержують, і що пам'ятають накази Його, щоб виконувати їх!
{103:19} Господь міцно поставив на Небі престола Свого, а Царство Його над усім володіє.
{103:20} Благословіть Господа, Його Анголи, велетні сильні, що виконуєте Його слово, щоб слухати голосу слів Його!
{103:21} Благословіть Господа, усі сили небесні Його, слуги Його, що чините волю Його!
{103:22} Благословіть Господа, всі діла Його, на всіх місцях царювання Його! Благослови, душе моя, Господа!
{104:1} Благослови, душе моя, Господа! Господи, Боже мій, Ти вельми великий, зодягнувся Ти в велич та в славу!
{104:2} Зодягає Він світло, як шати, небеса простягає, немов би завісу.
{104:3} Він ставить на водах палати Свої, хмари кладе за Свої колесниці, ходить на крилах вітрових!
{104:4} Він чинить вітри за Своїх посланців, палючий огонь за Своїх слуг.
{104:5} Землю Ти вґрунтував на основах її, щоб на вічні віки вона не захиталась,
{104:6} безоднею вкрив Ти її, немов шатою. Стала вода над горами,
{104:7} від погрози Твоєї вона втекла, від гуркоту грому Твого побігла вона,
{104:8} виходить на гори та сходить в долини, на місце, що Ти встановив був для неї.
{104:9} Ти границю поклав, щоб її вона не перейшла, щоб вона не вернулася землю покрити.
{104:10} Він джерела пускає в потоки, що пливуть між горами,
{104:11} напувають вони всю пільну звірину, ними дикі осли гасять спрагу свою.
{104:12} Птаство небесне над ними живе, видає воно голос з-посеред галузок.
{104:13} Він напоює гори з палаців Своїх, із плоду чинів Твоїх земля сититься.
{104:14} Траву для худоби вирощує, та зеленину для праці людині, щоб хліб добувати з землі,
{104:15} і вино, що серце людині воно звеселяє, щоб більш від оливи блищало обличчя, і хліб, що серце людині зміцняє.
{104:16} Насичуються Господні дерева, ті кедри ливанські, що Ти насадив,
{104:17} що там кубляться птахи, бузько, кипариси мешкання його.
{104:18} Гори високі для диких козиць, скелі сховище скельним звіринам.
{104:19} і місяця Він учинив для означення часу, сонце знає свій захід.
{104:20} Темноту Ти наводиш і ніч настає, в ній порушується вся звірина лісна,
{104:21} ричать левчуки за здобичею та шукають від Бога своєї поживи.
{104:22} Сонце ж засвітить вони повтікають, та й кладуться по норах своїх.
{104:23} Людина виходить на працю свою, й на роботу свою аж до вечора.
{104:24} Які то численні діла Твої, Господи, Ти мудро вчинив їх усіх, Твого творива повна земля!
{104:25} Ось море велике й розлогошироке, там повзюче, й числа їм немає, звірина мала та велика!
{104:26} Ходять там кораблі, там той левіятан, якого створив Ти, щоб бавитися йому в морі.
{104:27} Вони всі чекають Тебе, щоб Ти часу свого поживу їм дав.
{104:28} Даєш їм збирають вони, руку Свою розкриваєш добром насичаються.
{104:29} Ховаєш обличчя Своє то вони перелякані, забираєш їм духа вмирають вони, та й вертаються до свого пороху.
{104:30} Посилаєш Ти духа Свого вони творяться, і Ти відновляєш обличчя землі.
{104:31} Нехай буде слава Господня навіки, хай ділами Своїми радіє Господь!
{104:32} Він погляне на землю й вона затремтить, доторкнеться до гір і димують вони!
{104:33} Я буду співати Господеві в своєму житті, буду грати для Бога мого, аж поки живу!
{104:34} Буде приємна Йому моя мова, я Господом буду радіти!
{104:35} Нехай згинуть грішні з землі, а безбожні немає вже їх! Благослови, душе моя, Господа! Алілуя!
{105:1} Дякуйте Господу, кличте ім'я Його, серед народів звіщайте про чини Його!
{105:2} Співайте Йому, грайте Йому, говоріть про всі чуда Його!
{105:3} Хваліться святим Його Йменням, хай тішиться серце шукаючих Господа!
{105:4} Пошукуйте Господа й силу Його, лице Його завжди шукайте!
{105:5} Пам'ятайте про чуда Його, які Він учинив, про ознаки Його та про присуди уст Його,
{105:6} ви, насіння Авраама, раба Його, сини Яковові, вибранці Його!
{105:7} Він Господь, Бог наш, по цілій землі Його присуди!
{105:8} Він пам'ятає навіки Свого заповіта, те слово, яке наказав був на тисячу родів,
{105:9} що склав Він його з Авраамом, і присягу Свою для ісака.
{105:10} Він поставив її за Закона для Якова, ізраїлеві заповітом навіки,
{105:11} говорячи: Я дам тобі Край ханаанський, частину спадщини для вас!
{105:12} Тоді їх було невелике число, нечисленні були та приходьки на ній,
{105:13} і ходили вони від народу до народу, від царства до іншого люду.
{105:14} Не дозволив нікому Він кривдити їх, і за них Він царям докоряв:
{105:15} Не доторкуйтеся до Моїх помазанців, а пророкам Моїм не робіте лихого!
{105:16} і покликав Він голод на землю, всяке хлібне стебло поламав.
{105:17} Перед їхнім обличчям Він мужа послав, за раба Йосип проданий був.
{105:18} Кайданами мучили ноги його, залізо пройшло в його тіло,
{105:19} аж до часу виповнення слова Його, слово Господнє його було виявило.
{105:20} Цар послав і його розв'язав, володар народів і його був звільнив.
{105:21} Він настановив його паном над домом своїм, і володарем над усім маєтком своїм,
{105:22} щоб в'язнив він його можновладців по волі своїй, а старших його умудряв.
{105:23} і ізраїль прибув до Єгипту, і Яків замешкав у Хамовім краї.
{105:24} А народ Свій Він сильно розмножив, і зробив був ряснішим його від його ворогів.
{105:25} Він перемінив їхнє серце, щоб народа Його ненавиділи, щоб брались на хитрощі проти рабів Його.
{105:26} Він послав був Мойсея, Свого раба, Аарона, що вибрав його,
{105:27} вони положили були серед них Його речі знаменні, та чуда у Хамовім краї.
{105:28} Він темноту наслав і потемніло, і вони не противились слову Його.
{105:29} Він перемінив їхню воду на кров, і вморив їхню рибу.
{105:30} Їхній край зароївся був жабами, навіть в покоях царів їхніх.
{105:31} Він сказав й прибули рої мух, воші в цілому обширі їхньому.
{105:32} Він градом зробив їхній дощ, палючий огонь на їхню землю.
{105:33} і Він повибивав виноград їхній та фіґове дерево їхнє, і деревину на обширі їхньому повиломлював.
{105:34} Він сказав і найшла сарана та гусінь без ліку,
{105:35} усю ярину в їхнім краї пожерла, і плід землі їхньої з'їла.
{105:36} і Він повбивав усіх первістків в їхньому краї, початок усякої їхньої сили.
{105:37} і Він випровадив їх у сріблі та в золоті, і серед їхніх племен не було, хто б спіткнувся.
{105:38} Єгипет радів, коли вийшли вони, бо страх перед ними напав був на них.
{105:39} Він хмару простяг на заслону, а огонь на освітлення ночі.
{105:40} Зажадав був ізраїль і Він перепелиці наслав, і хлібом небесним Він їх годував.
{105:41} Відчинив був Він скелю й линула вода, потекли були ріки в пустинях,
{105:42} бо Він пам'ятав за святе Своє слово, за Авраама, Свого раба.
{105:43} і Він з радістю вивів народ Свій, зо співом вибранців Своїх,
{105:44} і їм землю народів роздав, і посіли вони працю людів,
{105:45} щоб виконували Його заповіді, та закони Його берегли! Алілуя!
{106:1} Алілуя! Дякуйте Господу, добрий бо Він, бо навіки Його милосердя!
{106:2} Хто розкаже про велич Господню, розповість усю славу Його?
{106:3} Блаженні, хто держиться права, хто чинить правду кожного часу!
{106:4} Згадай мене, Господи, в ласці Своїй до народу Свого, відвідай мене спасінням Своїм,
{106:5} щоб побачити добре вибранців Твоїх, щоб я тішився радощами Твого народу, і хвалився зо спадком Твоїм!
{106:6} Ми згрішили з батьками своїми, скривили, неправдиве чинили...
{106:7} Не зважали на чуда Твої батьки наші в Єгипті, многоти Твоїх ласк не пригадували й бунтувались над морем, над морем Червоним.
{106:8} Та Він ради Ймення Свого їх спас, щоб виявити Свою силу.
{106:9} Він кликнув на море Червоне і висохло, і Він їх повів через морські глибини, немов по пустині!...
{106:10} і Він спас їх з руки неприятеля, визволив їх з руки ворога,
{106:11} і закрила вода супротивників їхніх, жоден з них не зостався!
{106:12} Тоді то в слова Його ввірували, виспівували Йому славу.
{106:13} Та скоро забули вони Його чин, не чекали поради Його,
{106:14} і палали в пустині жаданням, і Бога в пустині ізнов випробовували,
{106:15} і Він їхнє жадання їм дав, але худість послав в їхню душу...
{106:16} Та Мойсею позаздрили в таборі, й Ааронові, святому Господньому.
{106:17} Розкрилась земля і Датана поглинула, Авіронові збори накрила,
{106:18} і огонь запалав на їхніх зборах, і полум'я те попалило безбожних...
{106:19} Зробили тельця на Хориві, і били поклони бовванові вилитому,
{106:20} і змінили вони свою славу на образ вола, що траву пожирає,
{106:21} забули про Бога, свого Спасителя, що велике в Єгипті вчинив,
{106:22} у землі Хамовій чуда, страшні речі над морем Червоним...
{106:23} і сказав Він понищити їх, коли б не Мойсей, вибранець Його, що став був у виломі перед обличчям Його відвернути Його гнів, щоб не шкодив!
{106:24} Погордили землею жаданою, не повірили слову Його,
{106:25} і ремствували по наметах своїх, неслухняні були до Господнього голосу.
{106:26} і Він підійняв Свою руку на них, щоб їх повалити в пустині,
{106:27} і щоб повалити їхнє потомство посеред народів, та щоб розпорошити їх по країнах!
{106:28} і служили Ваалові пеорському, й їли вони жертви мертвих,
{106:29} і ділами своїми розгнівали Бога, тому вдерлась зараза між них!
{106:30} і встав тоді Пінхас та й розсудив, і зараза затрималась,
{106:31} і йому пораховано в праведність це, з роду в рід аж навіки.
{106:32} і розгнівали Бога вони над водою Меріви, і через них стало зле для Мойсея,
{106:33} бо духа його засмутили, і він говорив нерозважно устами своїми...
{106:34} Вони не познищували тих народів, що Господь говорив їм про них,
{106:35} і помішались з поганами, та їхніх учинків навчились.
{106:36} і божищам їхнім служили, а ті пасткою стали для них...
{106:37} і приносили в жертву синів своїх, а дочок своїх демонам,
{106:38} і кров чисту лили, кров синів своїх і дочок своїх, що їх у жертву приносили божищам ханаанським. і через кривавий переступ земля посквернилась,
{106:39} і стали нечисті вони через учинки свої, і перелюб чинили ділами своїми...
{106:40} і проти народу Свого запалав гнів Господній, і спадок Його Йому став огидним,
{106:41} і віддав їх у руку народів, і їхні ненависники панували над ними,
{106:42} і їхні вороги їх гнобили, і вони впокорилися під їхню руку...
{106:43} Багато разів Він визволював їх, але вони вперті були своїм задумом, і пригноблено їх через їхню провину!
{106:44} Та побачив Він їхню тісноту, коли почув їхні благання,
{106:45} і Він пригадав їм Свого заповіта, і пожалував був за Своєю великою милістю,
{106:46} і збудив милосердя до них між усіма, що їх полонили!
{106:47} Спаси нас, о Господи, Боже наш, і нас позбирай з-між народів, щоб дякувати Йменню святому Твоєму, щоб Твоєю хвалитися славою!
{106:48} Благословенний Господь, Бог ізраїлів звіку й навіки! і ввесь народ нехай скаже: Амінь! Алілуя!
{107:1} Дякуйте Господу, добрий бо Він, бо навіки Його милосердя!
{107:2} хай так скажуть ті всі, що Господь урятував їх, що визволив їх з руки ворога,
{107:3} і з країв їх зібрав, від сходу й заходу, від півночі й моря!
{107:4} Блудили вони по пустині дорогою голою, осілого міста не знаходили,
{107:5} голодні та спрагнені, і в них їхня душа омлівала...
{107:6} і в недолі своїй вони Господа кликали, і Він визволяв їх від утисків їхніх!
{107:7} і Він їх попровадив дорогою простою, щоб до міста осілого йшли.
{107:8} Нехай же подяку складуть Господеві за милість Його, та за чуда Його синам людським,
{107:9} бо наситив Він спрагнену душу, а душу голодну наповнив добром!
{107:10} Ті, хто перебував був у темряві та в смертній тіні, то в'язні біди та заліза,
{107:11} бо вони спротивлялися Божим словам, і відкинули раду Всевишнього.
{107:12} Та Він упокорив їхнє серце терпінням, спіткнулись вони і ніхто не поміг,
{107:13} і в недолі своїй вони Господа кликали, і Він визволяв їх від утисків їхніх!
{107:14} і Він вивів їх з темряви й мороку, їхні ж кайдани сторощив.
{107:15} Нехай же подяку складуть Господеві за милість Його, та за чуда Його синам людським,
{107:16} бо Він поламав мідні двері, і засуви залізні зрубав!
{107:17} Нерозумні страждали за грішну дорогу свою й за свої беззаконня.
{107:18} Душа їхня від усякої їжі відверталася, і дійшли вони аж до брам смерти,
{107:19} і в недолі своїй вони Господа кликали, і Він визволяв їх від утисків їхніх,
{107:20} Він послав Своє слово та їх уздоровив, і їх урятував з їхньої хвороби!
{107:21} Нехай же подяку складуть Господеві за милість Його та за чуда Його синам людським,
{107:22} і хай жертви подяки приносять, і хай розповідають зо співом про чини Його!
{107:23} Ті, хто по морю пливе кораблями, хто чинить зайняття своє на великій воді,
{107:24} вони бачили чини Господні та чуда Його в глибині!
{107:25} Він скаже і буря зривається, і підносяться хвилі Його,
{107:26} до неба вони підіймаються, до безодні спадають, у небезпеці душа їхня хвилюється!
{107:27} Вони крутяться й ходять вперед та назад, як п'яний, і вся їхня мудрість бентежиться!
{107:28} Та в недолі своїй вони Господа кликали, і Він визволяв їх від утисків їхніх!
{107:29} Він змінює бурю на тишу, і стихають їхні хвилі,
{107:30} і раділи, що втихли вони, і Він їх привів до бажаної пристані.
{107:31} Нехай же подяку складуть Господеві за милість, та за чуда Його синам людським!
{107:32} Нехай величають Його на народньому зборі, і нехай вихваляють Його на засіданні старших!
{107:33} Він обертає річки в пустиню, а водні джерела на суходіл,
{107:34} плодючу землю на солончак через злобу мешканців її.
{107:35} Він пустиню обертає в водне болото, а землю суху в джерело,
{107:36} і голодних садовить Він там, а вони ставлять місто на мешкання,
{107:37} і поля засівають, і виноградники садять, і отримують плід урожаю!
{107:38} і благословляє Він їх, і сильно розмножуються, і одержують плід урожаю!
{107:39} Та змаліли вони й похилилися з утиску злого та з смутку.
{107:40} Виливає Він ганьбу на можних, і блудять вони без дороги в пустині,
{107:41} а вбогого Він підіймає з убозтва, і розмножує роди, немов ту отару.
{107:42} Це бачать правдиві й радіють, і закриває уста свої всяке безправ'я.
{107:43} Хто мудрий, той все це завважить, і познають вони милосердя Господнє!
{108:1} Пісня. Псалом Давидів. (108-2) Моє серце зміцнилося, Боже, я буду співати та славити разом з своєю хвалою!
{108:2} (108-3) Збудися ж ти, арфо та цитро, я буду будити досвітню зорю!
{108:3} (108-4) Я буду Тебе вихваляти, о Господи, серед народів, і буду співати Тобі між племенами,
{108:4} (108-5) бо більше від неба Твоє милосердя, а правда Твоя аж до хмар!
{108:5} (108-6) Піднесися ж, о Боже, над небо, а слава Твоя над усією землею!
{108:6} (108-7) Щоб любі Твої були визволені, Своєю правицею допоможи й обізвися до нас!
{108:7} (108-8) У святині Своїй Бог промовив: Нехай Я звеселюся, розділю Я Сихем, і долину Суккотську поміряю.
{108:8} (108-9) Належить Мені Ґілеад, і Мені Манасія, а Єфрем охорона Моєї голови, Юда берло Моє.
{108:9} (108-10) Моав то мідниця Мого миття, на Едом узуттям Своїм кину, над Филистеєю буду погукувати!
{108:10} (108-11) Хто мене запровадить до міста твердинного, хто до Едому мене приведе?
{108:11} (108-12) Хіба ж Ти покинув нас, Боже, і серед нашого війська не вийдеш вже, Боже?
{108:12} (108-13) Подай же нам поміч на ворога, людська бо поміч марнота!
{108:13} (108-14) Ми мужність покажемо в Бозі, і Він потопче противників наших!
{109:1} Для дириґетна хору. Псалом Давидів. Боже слави моєї, не будь мовчазливий,
{109:2} бо мої вороги порозкривали на мене уста нечестиві та пельки лукаві, язиком неправдивим говорять зо мною!
{109:3} і вони оточили мене словами ненависти, і без причини на мене воюють,
{109:4} обмовляють мене за любов мою, а я молюся за них,
{109:5} вони віддають мені злом за добро, і ненавистю за любов мою!
{109:6} Постав же над ним нечестивого, і по правиці його сатана нехай стане!
{109:7} Як буде судитись нехай вийде винним, молитва ж його бодай стала гріхом!
{109:8} Нехай дні його будуть короткі, хай інший маєток його забере!
{109:9} Бодай діти його стали сиротами, а жінка його удовою!
{109:10} і хай діти його все мандрують та жебрають, і нехай вони просять у тих, хто їх руйнував!
{109:11} Бодай їм тенета розставив лихвар на все, що його, і нехай розграбують чужі його працю!
{109:12} Щоб до нього ніхто милосердя не виявив, і бодай не було його сиротам милости!
{109:13} Щоб на знищення стали нащадки його, бодай було скреслене в другому роді ім'я їхнє!
{109:14} Беззаконня батьків його хай пам'ятається в Господа, і хай не стирається гріх його матері!
{109:15} Нехай будуть вони перед Господом завжди, а Він нехай вирве з землі їхню пам'ять,
{109:16} ворог бо не пам'ятав милосердя чинити, і напастував був людину убогу та бідну, та серцем засмучену, щоб убивати її!
{109:17} Полюбив він прокляття, бодай же на нього воно надійшло! і не хотів благословення, щоб воно віддалилось від нього!
{109:18} Зодягнув він прокляття, немов свою одіж, просякло воно, як вода, в його нутро, та в кості його, мов олива!
{109:19} Бодай воно стало йому за одежу, в яку зодягнеться, і за пояс, що завжди він ним підпережеться!
{109:20} Це заплата від Господа тим, хто мене обмовляє, на душу мою наговорює зло!
{109:21} А Ти Господи, Владико, зо мною зроби ради Ймення Свого, що добре Твоє милосердя, мене порятуй,
{109:22} бо я вбогий та бідний, і зранене серце моє в моїм нутрі!...
{109:23} Я ходжу, мов та тінь, коли хилиться день, немов сарана я відкинений!
{109:24} Коліна мої знесилилися з посту, і вихудло тіло моє з недостачі оливи,
{109:25} і я став для них за посміховище, коли бачать мене, головою своєю хитають...
{109:26} Поможи мені, Господи, Боже мій, за Своїм милосердям спаси Ти мене!
{109:27} і нехай вони знають, що Твоя це рука, що Ти, Господи, все це вчинив!
{109:28} Нехай проклинають вони, Ти ж поблагослови! Вони повстають, та нехай засоромлені будуть, а раб Твій радітиме!
{109:29} Хай зодягнуться ганьбою ті, хто мене обмовляє, і хай вони сором свій вдягнуть, як шату!
{109:30} Я устами своїми хвалитиму голосно Господа, і між багатьма Його славити буду,
{109:31} бо стоїть на правиці убогого Він для спасіння від тих, хто осуджує душу його!
{110:1} Псалом Давидів. Промовив Господь Господеві моєму: Сядь праворуч Мене, доки не покладу Я Твоїх ворогів за підніжка ногам Твоїм!
{110:2} Господь із Сіону пошле берло сили Своєї, пануй Ти поміж ворогами Своїми!
{110:3} Народ Твій готовий у день військового побору Твого, в оздобах святині із лоня зірниці прилине для Тебе, немов та роса, Твоя молодість.
{110:4} Поклявся Господь, і не буде жаліти: Ти священик навіки за чином Мелхиседековим.
{110:5} По правиці Твоїй розторощить Владика царів у день гніву Свого,
{110:6} Він буде судити між народами, землю виповнить трупами, розторощить Він голову в краї великім...
{110:7} Буде пити з струмка на дорозі, тому то підійме Він голову!
{111:1} Алілуя! Буду славити Господа з повного серця, в колі праведних та на згромадженні!
{111:2} Великі Господні діла, вони пожадані для всіх, хто їх любить!
{111:3} Його діло краса та величність, а правда Його пробуває навіки!
{111:4} Він пам'ятку чудам Своїм учинив, милостивий та щедрий Господь!
{111:5} Поживу дає Він для тих, хто боїться Його, заповіта Свого пам'ятає повік!
{111:6} Силу чинів Своїх об'явив Він народові Своєму, щоб спадщину народів їм дати.
{111:7} Діла рук Його правда та право, всі накази Його справедливі,
{111:8} вони кріпкі на вічні віки, вони зроблені вірністю і правотою!
{111:9} Послав Він Своєму народові визволення, заповіта Свого поставив навіки, святе та грізне Його Ймення!
{111:10} Початок премудрости страх перед Господом, добрий розум у тих, хто виконує це, Його слава навіки стоїть!
{112:1} Алілуя! Блажен муж, що боїться Господа, що заповіді Його любить!
{112:2} Буде сильним насіння його на землі, буде поблагословлений рід безневинних!
{112:3} Багатство й достаток у домі його, а правда його пробуває навіки!
{112:4} Світло сходить у темряві для справедливих, Він ласкавий, і милостивий, і праведний!
{112:5} Добрий муж милостивий та позичає, удержує справи свої справедливістю,
{112:6} і навіки він не захитається, у вічній пам'яті праведний буде!
{112:7} Не боїться він звістки лихої, його серце міцне, надію складає на Господа!
{112:8} Уміцнене серце його не боїться, бо він бачить нещастя поміж ворогами своїми!
{112:9} Він щедро убогим дає, його правда навіки стоїть, його ріг підіймається в славі!
{112:10} Це бачить безбожний та гнівається, скрегоче зубами своїми та тане... Бажання безбожних загине!
{113:1} Алілуя! Хваліте, Господні раби, хваліть ім'я Господа!
{113:2} Нехай буде благословенне Господнє ім'я відтепер і навіки!
{113:3} Від сходу сонця аж до заходу його прославляйте Господнє ім'я!
{113:4} Господь підіймається над усі народи, Його слава понад небеса!
{113:5} Хто подібний до Господа, нашого Бога, що мешкає на висоті,
{113:6} та знижується, щоб побачити те, що на небесах і на землі?
{113:7} Бідаря Він підводить із пороху, зо сміття підіймає нужденного,
{113:8} щоб його посадити з вельможними, з вельможними люду Його!
{113:9} Він неплідну в домі садовить за радісну матір дітей! Алілуя!
{114:1} Як виходив ізраїль з Єгипту, від народу чужого дім Яковів,
{114:2} Юда став за святиню Йому, а ізраїль Його пануванням!
{114:3} Побачило море все це і побігло, Йордан повернувся назад!
{114:4} Гори скакали, немов баранці, а пагірки немов ті ягнята!
{114:5} Що тобі, море, що ти втікаєш? Йордане, що ти повернувся назад?
{114:6} Чого скачете, гори, немов баранці, а пагірки мов ті ягнята?
{114:7} Тремти, земле, перед Господнім лицем, перед лицем Бога Якова,
{114:8} що скелю обертає в озеро водне, а кремінь на водне джерело!
{115:1} (114-9) Не нам, Господи, не нам, але Йменню Своєму дай славу за милість Твою, за правду Твою!
{115:2} (114-10) Пощо мають казати народи: Де ж то їхній Бог?
{115:3} (114-11) А Бог наш на небі, усе, що хотів, учинив.
{115:4} (114-12) Їхні божки срібло й золото, діло рук людських:
{115:5} (114-13) вони мають уста й не говорять, очі мають вони і не бачать,
{115:6} (114-14) мають уші й не чують, мають носа й без нюху,
{115:7} (114-15) мають руки та не дотикаються, мають ноги й не ходять, своїм горлом вони не говорять!
{115:8} (114-16) Нехай стануть такі, як вони, ті, хто їх виробляє, усі, хто надію на них покладає!
{115:9} (114-17) ізраїлю, надію складай лиш на Господа: Він їм поміч та щит їм!
{115:10} (114-18) Аароновий доме, надійтесь на Господа: Він їм поміч та щит їм!
{115:11} (114-19) Ті, що Господа боїтеся, надійтесь на Господа: Він їм поміч та щит їм!
{115:12} (114-20) Господь пам'ятає про нас, нехай поблагословить! Нехай поблагословить ізраїлів дім, нехай поблагословить Він дім Ааронів!
{115:13} (114-21) Нехай поблагословить Він тих, хто має до Господа страх, малих та великих!
{115:14} (114-22) Нехай вас розмножить Господь, вас і ваших дітей!
{115:15} (114-23) Благословенні ви в Господа, що вчинив небо й землю!
{115:16} (114-24) Небо, небо для Господа, а землю віддав синам людським!
{115:17} (114-25) Не мертві хвалитимуть Господа, ані ті всі, хто сходить у місце мовчання,
{115:18} (114-26) а ми благословлятимемо Господа відтепер й аж навіки! Алілуя!
{116:1} (115-1) Люблю я Господа, бо Він почув голос мій у благаннях моїх,
{116:2} (115-2) бо Він нахилив Своє ухо до мене, і я кликатиму в свої дні!
{116:3} (115-3) Болі смерти мене оточили і знайшли мене муки шеолу, нещастя та смуток знайшов я!
{116:4} (115-4) А я в ім'я Господа кличу: О Господи, визволи ж душу мою!
{116:5} (115-5) Господь милостивий та справедливий, і наш Бог милосердний!
{116:6} (115-6) Пильнує Господь недосвідчених, став я нужденний, та Він допоможе мені!
{116:7} (115-7) Вернися, о душе моя, до свого відпочинку, бо Господь робить добре тобі,
{116:8} (115-8) бо від смерти Ти визволив душу мою, від сльози моє око, ногу мою від спотикання.
{116:9} (115-9) Я ходитиму перед обличчям Господнім на землях живих!
{116:10} (116-1) Я вірив, коли говорив: Я сильно пригнічений!
{116:11} (116-2) Я сказав був у поспіху: Кожна людина говорить неправду!
{116:12} (116-3) Чим я відплачу Господеві за всі добродійства Його на мені?
{116:13} (116-4) Я чашу спасіння прийму, і прикличу Господнє ім'я!
{116:14} (116-5) Присяги свої Господеві я виконаю перед усім народом Його!
{116:15} (116-6) Дорога в очах Господа смерть богобійних Його!
{116:16} (116-7) О Господи, я бо Твій раб, я Твій раб, син Твоєї невільниці, Ти кайдани мої розв'язав!
{116:17} (116-8) Я жертву подяки Тобі принесу, і Господнім ім'ям буду кликати!
{116:18} (116-9) Присяги свої Господеві я виконаю перед усім народом Його,
{116:19} (116-10) на подвір'ях Господнього дому, посеред тебе, о Єрусалиме! Алілуя!
{117:1} Хваліть Господа, всі племена, прославляйте Його, всі народи,
{117:2} бо зміцнилось Його милосердя над нами, а правда Господня навіки! Алілуя!
{118:1} Дякуйте Господу, добрий бо Він, бо навіки Його милосердя!
{118:2} Нехай скаже ізраїль, бо навіки Його милосердя!
{118:3} Нехай скаже дім Ааронів, бо навіки Його милосердя!
{118:4} Нехай скажуть ті, хто боїться Господа, бо навіки Його милосердя!
{118:5} У тісноті я кликав до Господа, і простором озвався до мене Господь!
{118:6} Зо мною Господь не боюся нікого, що зробить людина мені?
{118:7} Господь серед тих, що мені помагають, і побачу загибіль своїх ненависників.
{118:8} Краще вдаватись до Господа, ніж надіятися на людину,
{118:9} краще вдаватись до Господа, ніж надіятися на вельможних!
{118:10} Всі народи мене оточили, я ж Господнім ім'ям їх понищив!
{118:11} Оточили мене й обступили мене, я ж Господнім ім'ям їх понищив!
{118:12} Оточили мене немов бджоли, та погасли вони, як терновий огонь, я бо Господнім ім'ям їх понищив!
{118:13} Дошкульно попхнув ти мене на падіння, та Господь спас мене!
{118:14} Господь моя сила та пісня, і став Він спасінням мені!
{118:15} Голос співу й спасіння в наметах між праведників: Господня правиця виконує чуда!
{118:16} Правиця Господня підноситься, правиця Господня виконує чуда!
{118:17} Не помру, але житиму, і буду звіщати про чини Господні!
{118:18} Покарати мене покарав був Господь, та смерти мені не завдав.
{118:19} Відчиніте мені брами правди, я ними ввійду, буду славити Господа!
{118:20} Це брама Господня, праведники в неї входять.
{118:21} Я буду хвалити Тебе, бо озвався до мене, і став Ти спасінням мені!
{118:22} Камінь, що його будівничі відкинули, той наріжним став каменем,
{118:23} від Господа сталося це, і дивне воно в очах наших!
{118:24} Це день, що його створив Господь, радіймо та тішмося в нім!
{118:25} Просимо, Господи, спаси! Просимо, Господи, пощасти!
{118:26} Благословен, хто гряде у Господнє ім'я! Благословляємо вас із Господнього дому!
{118:27} Господь Бог, і засяяв Він нам. Прив'яжіте святковую жертву шнурами аж до наріжників жертівника!
{118:28} Ти мій Бог, і я буду Тебе прославляти, мій Боже, я буду Тебе величати!
{118:29} Дякуйте Господу, добрий бо Він, бо навіки Його милосердя!
{119:1} Блаженні непорочні в дорозі, що ходять Законом Господнім!
{119:2} Блаженні, хто держить свідоцтва Його, хто шукає Його всім серцем,
{119:3} і хто кривди не робить, хто ходить путями Його!
{119:4} Ти видав накази Свої, щоб виконувати пильно.
{119:5} Коли б же дороги мої були певні, щоб держатись Твоїх постанов,
{119:6} не буду тоді засоромлений я, як буду дивитись на всі Твої заповіді!
{119:7} Щирим серцем я буду Тебе прославляти, як навчуся законів Твоїх справедливих.
{119:8} Я буду держатись Твоїх постанов, не кидай же зовсім мене!
{119:9} Чим додержить юнак у чистоті свою стежку? Як держатиметься Твоїх слів!
{119:10} Цілим серцем своїм я шукаю Тебе, не дай же мені заблудитися від Твоїх заповідей!
{119:11} Я в серці своїм заховав Твоє слово, щоб мені не грішити проти Тебе.
{119:12} Благословен єси, Господи, навчи мене постанов Своїх!
{119:13} Устами своїми я розповідаю про всі присуди уст Твоїх.
{119:14} З дороги свідоцтв Твоїх радію я, як маєтком великим.
{119:15} Про накази Твої розмовлятиму я, і на стежки Твої буду дивитись.
{119:16} Я буду радіти Твоїми постановами, слова Твого не забуду!
{119:17} Своєму рабові пощасти, щоб я жив, і я буду держатися слова Твого!
{119:18} Відкрий мої очі, і хай чуда Закону Твого я побачу!
{119:19} На землі я приходько, Своїх заповідей не ховай Ти від мене!
{119:20} Омліває душа моя з туги за Твоїми законами кожного часу...
{119:21} Насварив Ти проклятих отих гордунів, що вхиляються від Твоїх заповідей.
{119:22} Відверни Ти від мене зневагу та сором, бо держуся свідоцтв Твоїх я!
{119:23} Теж вельможі сидять та на мене змовляються, та Твій раб про постанови Твої розмовляє,
{119:24} і свідоцтва Твої то потіха моя, то для мене дорадники!
{119:25} Душа моя гнеться до пороху, за словом Своїм оживи Ти мене!
{119:26} Про дороги свої я казав, і почув Ти мене, навчи Ти мене постанов Своїх!
{119:27} Дай мені розуміти дорогу наказів Твоїх, і про чуда Твої я звіщатиму.
{119:28} Розпливає зо смутку душа моя, постав мене згідно зо словом Своїм!
{119:29} Дорогу неправди від мене відсунь, і дай мені з ласки Своєї Закона!
{119:30} Я вибрав путь правди, закони Твої біля себе поставив.
{119:31} До свідоцтв Твоїх я приєднався, Господи, не посором же мене!
{119:32} Буду бігти шляхом Твоїх заповідей, бо пошириш Ти серце моє.
{119:33} Путь Своїх постанов покажи мені, Господи, і я буду держатись її до кінця!
{119:34} Дай мені зрозуміти, і нехай я держуся Закону Твого, і всім серцем я буду триматись його!
{119:35} Провадь мене стежкою Твоїх заповідей, бо в ній я знайшов уподобу.
{119:36} Серце моє прихили до свідоцтв Твоїх, а не до користи.
{119:37} Відверни мої очі, щоб марноти не бачили, на дорозі Своїй оживи Ти мене!
{119:38} Для Свого раба сповни слово Своє, що на страх Твій воно.
{119:39} Відверни Ти від мене зневагу, якої боюся, бо добрі закони Твої.
{119:40} Ось я прагну наказів Твоїх, оживи мене правдою Своєю!
{119:41} і хай зійде на мене, о Господи, милість Твоя, спасіння Твоє, згідно з словом Твоїм,
{119:42} і нехай відповім я тому, хто словом ганьбить мене, бо надіюсь на слово Твоє!
{119:43} і не відіймай з моїх уст слова правди ніколи, бо я жду Твоїх присудів!
{119:44} А я буду держатися завжди Закону Твого, на вічні віки!
{119:45} і буду ходити в широкості, бо наказів Твоїх я шукаю.
{119:46} і буду я перед царями звіщати про свідоцтва Твої, й не зазнаю я сорому!
{119:47} і буду я розкошувати Твоїми заповідями, бо їх полюбив,
{119:48} і я руки свої простягну до Твоїх заповідей, бо їх полюбив, і буду роздумувати про Твої постанови!
{119:49} Пам'ятай про те слово Своєму рабові, що його наказав Ти чекати мені.
{119:50} Це розрада моя в моїм горі, як слово Твоє оживляє мене.
{119:51} Гордуни насміхалися з мене занадто, та я не відступив від Закону Твого!
{119:52} Твої присуди я пам'ятаю відвіку, о Господи, і радію!
{119:53} Буря мене обгорнула через нечестивих, що Закона Твого опускають!
{119:54} Співи для мене Твої постанови у домі моєї мандрівки.
{119:55} Я вночі пам'ятаю ім'я Твоє, Господи, і держуся Закону Твого!
{119:56} Оце сталось мені, бо наказів Твоїх я держуся.
{119:57} Я сказав: Моя доля, о Господи, щоб держатись мені Твоїх слів.
{119:58} Я благаю Тебе цілим серцем: Учини мені милість за словом Своїм!
{119:59} Я розважив дороги свої, й до свідоцтв Твоїх ноги свої звернув.
{119:60} Я спішу й не барюся виконувати Твої заповіді.
{119:61} Тенета безбожних мене оточили, та я не забув про Закона Твого.
{119:62} Опівночі встаю я, щоб скласти подяку Тобі за присуди правди Твоєї.
{119:63} Я приятель всім, хто боїться Тебе, й хто накази Твої береже!
{119:64} Милосердя Твого, о Господи, повна земля, навчи Ти мене Своїх постанов!
{119:65} Ти з рабом Своїм добре зробив, Господи, за словом Своїм.
{119:66} Навчи мене доброго розуму та познавання, бо в заповіді Твої вірую я!
{119:67} Доки я не страждав, блудив був, та тепер я держусь Твого слова.
{119:68} Ти добрий, і чиниш добро, навчи Ти мене Своїх постанов!
{119:69} Гордуни вимишляють на мене неправду, а я цілим серцем держуся наказів Твоїх.
{119:70} Зробилось нечуле, як лій, їхнє серце, а я розкошую з Закону Твого.
{119:71} Добре мені, що я змучений був, щоб навчитися Твоїх постанов!
{119:72} Ліпший для мене Закон Твоїх уст, аніж тисячі золота й срібла.
{119:73} Руки Твої створили мене й збудували мене, подай мені розуму, й хай я навчусь Твоїх заповідей!
{119:74} Хто боїться Тебе, ті побачать мене та й зрадіють, бо я Твого слова чекаю!
{119:75} Знаю я, Господи, що справедливі були Твої присуди, і справедливо мене понижав Ти.
{119:76} Нехай буде милість Твоя на розраду мені, за словом Твоїм до Свого раба.
{119:77} Нехай зійде на мене Твоє милосердя, й я житиму, бо Закон Твій розрада моя.
{119:78} Нехай гордуни посоромлені будуть, бо робили нечесно, а я буду роздумувати про накази Твої.
{119:79} До мене повернуться ті, хто боїться Тебе, і пізнають свідоцтва Твої.
{119:80} Нехай серце моє буде чисте в Твоїх постановах, щоб я не посоромився!
{119:81} Душа моя слабне від туги за спасінням Твоїм, чекаю я слова Твого!
{119:82} За словом Твоїм гаснуть очі мої та питають: Коли Ти потішиш мене?...
{119:83} Хоч я став, як той міх у диму, та Твоїх постанов не забув.
{119:84} Скільки днів для Твого раба? Коли присуда зробиш моїм переслідникам?
{119:85} Гордуни покопали були мені ями, що не за Законом Твоїм.
{119:86} Усі Твої заповіді справедливі; неправдиво мене переслідують, допоможи Ти мені!
{119:87} Малощо не погубили мене на землі, та я не покинув наказів Твоїх!
{119:88} Оживи Ти мене за Своїм милосердям, і я буду триматися свідчення уст Твоїх!
{119:89} Навіки, о Господи, слово Твоє в небесах пробуває.
{119:90} З роду в рід Твоя правда; Ти землю поставив і стала вона,
{119:91} усі за Твоїми судами сьогодні стоять, бо раби Твої всі.
{119:92} Коли б не Закон Твій, розрада моя, то я був би загинув в недолі своїй!
{119:93} Я повік не забуду наказів Твоїх, бо Ти ними мене оживляєш.
{119:94} Твій я, спаси Ти мене, бо наказів Твоїх я шукаю!
{119:95} Чекають безбожні забити мене, а я про свідоцтва Твої розважаю.
{119:96} Я бачив кінець усього досконалого, але Твоя заповідь вельми широка!
{119:97} Як я кохаю Закона Твого, цілий день він розмова моя!
{119:98} Твоя заповідь робить мудрішим мене від моїх ворогів, вона бо навіки моя!
{119:99} Я став розумніший за всіх своїх учителів, бо свідоцтва Твої то розмова моя!
{119:100} Став я мудріший за старших, бо держуся наказів Твоїх!
{119:101} Я від кожної злої дороги повстримую ноги свої, щоб держатися слова Твого.
{119:102} Я не ухиляюся від Твоїх присудів, Ти бо навчаєш мене.
{119:103} Яке то солодке слово Твоє для мого піднебіння, солодше від меду воно моїм устам!
{119:104} Від наказів Твоїх я мудріший стаю, тому то ненавиджу всяку дорогу неправди!
{119:105} Для моєї ноги Твоє слово світильник, то світло для стежки моєї.
{119:106} Я присяг і дотримаю, що буду держатися присудів правди Твоєї.
{119:107} Перемучений я аж занадто, за словом Своїм оживи мене, Господи!
{119:108} Хай же будуть приємні Тобі жертви уст моїх, Господи, і навчи Ти мене Своїх присудів!
{119:109} У небезпеці душа моя завжди, але я Закону Твого не забув.
{119:110} Безбожні поставили пастку на мене, та я не зблудив від наказів Твоїх.
{119:111} Я навіки свідоцтва Твої вспадкував, бо вони радість серця мого.
{119:112} Я серце своє нахилив, щоб чинити Твої постанови, повік, до кінця.
{119:113} Сумнівне ненавиджу я, а Закона Твого покохав.
{119:114} Ти моя охорона та щит мій, чекаю я слова Твого.
{119:115} Відступіться від мене, злочинці, і я буду держатися заповідей мого Бога!
{119:116} За словом Своїм підіпри Ти мене, і я житиму, і в надії моїй не завдай мені сорому!
{119:117} Підкріпи Ти мене і спасуся, і я буду дивитися завжди в Твої постанови!
{119:118} Ти погорджуєш усіма, хто від Твоїх постанов відступає, бо хитрощі їхні неправда.
{119:119} Всіх безбожних землі відкидаєш, як жужель, тому покохав я свідоцтва Твої.
{119:120} Зо страху Твого моє тіло тремтить, й я боюсь Твоїх присудів!
{119:121} Я право та правду чиню, щоб мене не віддав Ти моїм переслідникам.
{119:122} Поручи Ти на добре Свого раба, щоб мене гордуни не гнобили.
{119:123} Гаснуть очі мої за спасінням Твоїм та за словом правди Твоєї.
{119:124} Учини ж Ти Своєму рабові за Своїм милосердям, і навчи Ти мене Своїх постанов!
{119:125} Я раб Твій, і зроби мене мудрим, і свідоцтва Твої буду знати!
{119:126} Це для Господа час, щоб діяти: Закона Твого уневажнили.
{119:127} Тому я люблю Твої заповіді більш від золота й щирого золота.
{119:128} Тому всі накази Твої уважаю за слушні, а кожну дорогу неправди ненавиджу!
{119:129} Чудові свідоцтва Твої, тому то душа моя держиться їх.
{119:130} Вхід у слова Твої світло дає, недосвідчених мудрими робить.
{119:131} Я уста свої розкриваю й повітря ковтаю, бо чую жадобу до Твоїх заповідей.
{119:132} Обернися до мене та будь милостивий мені, Як чиниш Ти тим, хто кохає імення Твоє.
{119:133} Своїм словом зміцни мої кроки, і не дай панувати надо мною ніякому прогріхові.
{119:134} Від людського утиску визволь мене, і нехай я держуся наказів Твоїх!
{119:135} Хай засяє лице Твоє на Твого раба, і навчи Ти мене уставів Своїх!
{119:136} Пливуть водні потоки з очей моїх, бо Твого Закону не додержують...
{119:137} Ти праведний, Господи, і прямі Твої присуди,
{119:138} бо Ти наказав справедливі свідоцтва Свої й щиру правду!
{119:139} Нищить мене моя ревність, бо мої вороги позабували слова Твої.
{119:140} Вельми очищене слово Твоє, і Твій раб його любить.
{119:141} Я малий і погорджений, та не забуваю наказів Твоїх.
{119:142} Правда Твоя правда вічна, а Закон Твій то істина.
{119:143} Недоля та утиск мене обгорнули, але Твої заповіді моя розкіш!
{119:144} Правда свідоцтв Твоїх вічна, подай мені розуму, й буду я жити!
{119:145} Цілим серцем я кличу: почуй мене, Господи, і я буду держатись уставів Твоїх!
{119:146} Я кличу до Тебе, спаси Ти мене, і я буду держатись свідоцтв Твоїх!
{119:147} Світанок я випередив та й вже кличу, Твого слова чекаю.
{119:148} Мої очі сторожі нічні випереджують, щоб про слово Твоє розмовляти.
{119:149} Почуй же мій голос з Свого милосердя, о Господи, оживи Ти мене з Свого присуду!
{119:150} Наближаться ті, що за чином ганебним ганяють, від Закону Твого далекі,
{119:151} та близький Ти, о Господи, а всі Твої заповіді справедливість!
{119:152} Віддавна я знаю свідоцтва Твої, бо навіки Ти їх заклав!
{119:153} Подивись на недолю мою та мене порятуй, бо я не забуваю Закону Твого!
{119:154} Вступися за справу мою й мене визволи, за словом Своїм оживи Ти мене!
{119:155} Від безбожних спасіння далеке, бо вони не шукають Твоїх постанов.
{119:156} Велике Твоє милосердя, о Господи, оживи Ти мене з Свого присуду!
{119:157} Багато моїх переслідників та ворогів моїх, але від свідоцтв Твоїх не відхиляюсь!
{119:158} Бачив я зрадників й бридився ними, бо не держать вони Твого слова.
{119:159} Подивися: люблю я накази Твої, за милосердям Своїм оживи мене, Господи!
{119:160} Правда підвалина слова Твого, а присуди правди Твоєї навіки.
{119:161} Безневинно вельможі мене переслідують, та серце моє Твого слова боїться.
{119:162} Радію я словом Твоїм, ніби здобич велику знайшов.
{119:163} Я неправду ненавиджу й бриджуся нею, покохав я Закона Твого!
{119:164} Сім раз денно я славлю Тебе через присуди правди Твоєї.
{119:165} Мир великий для тих, хто кохає Закона Твого, і не мають вони спотикання.
{119:166} На спасіння Твоє я надіюся, Господи, і Твої заповіді виконую.
{119:167} Душа моя держить свідоцтва Твої, і я сильно люблю їх.
{119:168} Я держуся наказів Твоїх та свідоцтв Твоїх, бо перед Тобою мої всі дороги!
{119:169} Благання моє хай наблизиться перед лице Твоє, Господи, за словом Своїм подай мені розуму!
{119:170} Нехай прийде молитва моя перед лице Твоє, за словом Своїм мене визволь!
{119:171} Нехай уста мої вимовляють хвалу, бо уставів Своїх Ти навчаєш мене.
{119:172} Хай язик мій звіщатиме слово Твоє, бо всі Твої заповіді справедливість.
{119:173} Нехай буде рука Твоя в поміч мені, бо я вибрав накази Твої.
{119:174} Я прагну спасіння Твого, о Господи, а Закон Твій то розкіш моя!
{119:175} Хай душа моя буде жива, і хай славить Тебе, а Твій присуд нехай допоможе мені!
{119:176} Я блукаю, немов та овечка загублена, пошукай же Свого раба, бо я не забув Твоїх заповідей!...
{120:1} Пісня прочан. Я кликав до Господа в горі своїм, і Він мене вислухав,
{120:2} Господи, визволь же душу мою від губи неправдивої, від язика зрадливого!
{120:3} Що Тобі дасть, або що для Тебе додасть лукавий язик?
{120:4} Загострені стріли потужного із ялівцевим вугіллям!
{120:5} Горе мені, що замешкую в Мешеху, що живу із шатрами Кедару!
{120:6} Довго душа моя перебувала собі разом з тими, хто ненавидить мир:
{120:7} я за мир, та коли говорю, то вони за війну!
{121:1} Пісня прочан. Свої очі я зводжу на гори, звідки прийде мені допомога,
{121:2} мені допомога від Господа, що вчинив небо й землю!
{121:3} Він не дасть захитатись нозі твоїй, не здрімає твій Сторож:
{121:4} оце не дрімає й не спить Сторож ізраїлів!
{121:5} Господь то твій Сторож, Господь твоя тінь при правиці твоїй,
{121:6} удень сонце не вдарить тебе, ані місяць вночі!
{121:7} Господь стерегтиме тебе від усякого зла, стерегтиме Він душу твою,
{121:8} Господь стерегтиме твій вихід та вхід відтепер аж навіки!
{122:1} Пісня прочан. Давидова. Я радів, як казали мені: Ходімо до дому Господнього!
{122:2} Ноги наші стояли в воротях Твоїх, Єрусалиме.
{122:3} Єрусалиме, збудований ти як те місто, що злучене разом,
{122:4} куди сходять племена, племена Господні, щоб свідчити ізраїлеві, щоб іменню Господньому дякувати!
{122:5} Бо то там на престолах для суду сидять, на престолах дому Давидового.
{122:6} Миру бажайте для Єрусалиму: Нехай будуть безпечні, хто любить тебе!
{122:7} Нехай буде мир у твоїх передмур'ях, безпека в палатах твоїх!
{122:8} Ради братті моєї та друзів моїх я буду казати: Мир тобі!
{122:9} Ради дому Господа, нашого Бога, я буду шукати для тебе добра!
{123:1} Пісня прочан. Свої очі я зводжу до Тебе, що на небесах пробуваєш!
{123:2} Ото бо, як очі рабів до руки їх панів, як очі невільниці до руки її пані, отак наші очі до Господа, нашого Бога, аж поки не змилується Він над нами!
{123:3} Помилуй нас, Господи, помилуй нас, бо погорди ми досить наситились!
{123:4} Душа наша наситилась досить собі: від безпечних наруги, від пишних погорди!...
{124:1} Пісня прочан. Давидова. Коли б не Господь, що був з нами нехай но ізраїль повість!
{124:2} коли б не Господь, що був з нами, як повстала була на нас людина,
{124:3} то нас поковтали б живцем, коли розпалився на нас їхній гнів,
{124:4} то нас позаливала б вода, душу нашу потік перейшов би,
{124:5} душу нашу тоді перейшла б та бурхлива вода!
{124:6} Благословенний Господь, що не дав нас на здобич для їхніх зубів!
{124:7} Душа наша, як птах, урятувалась із сільця птахоловів, сільце розірвалось, а ми врятувались!
{124:8} Наша поміч ув імені Господа, що вчинив небо й землю!
{125:1} Пісня прочан. Ті, хто надію складає на Господа, вони як Сіонська гора, яка не захитається, яка буде стояти повік!
{125:2} Єрусалим, гори круг нього, а Господь круг народу Свого відтепер й аж навіки!
{125:3} Не спочине бо берло нечестя на долі тих праведних, щоб праведні не простягли своїх рук до неправди.
{125:4} Зроби ж, Господи, добре для добрих, та для простосердих!
{125:5} Тих же, що збочують на свої манівці, нехай їх провадить Господь разом із беззаконцями! Мир на ізраїля!
{126:1} Пісня прочан. Як вертався Господь із полоном Сіону, то були ми немов би у сні...
{126:2} Наші уста тоді були повні веселощів, а язик наш співання! Казали тоді між народами: Велике вчинив Господь з ними!
{126:3} Велике вчинив Господь з нами, були радісні ми!
{126:4} Вернися ж із нашим полоном, о Господи, немов ті джерела, на південь!
{126:5} Хто сіє з слізьми, зо співом той жне:
{126:6} все ходить та плаче, хто носить торбину насіння на посів, та вернеться з співом, хто носить снопи свої!
{127:1} Пісня прочан. Соломонова. Коли дому Господь не будує, даремно працюють його будівничі при ньому! Коли міста Господь не пильнує, даремно сторожа чуває!
{127:2} Даремно вам рано вставати, допізна сидіти, їсти хліб загорьований, Він і в спанні подасть другові Своєму!
{127:3} Діти спадщина Господнє, плід утроби нагорода!
{127:4} Як стріли в руках того велетня, так і сини молоді:
{127:5} блаженний той муж, що сагайдака свого ними наповнив, не будуть такі посоромлені, коли в брамі вони говоритимуть із ворогами!
{128:1} Пісня прочан. Блажен кожен, хто боїться Господа, хто ходить путями Його!
{128:2} Коли труд своїх рук будеш їсти, блажен ти, і добре тобі!
{128:3} Твоя жінка в кутах твого дому як та виноградина плідна, твої діти навколо твого стола немов саджанці ті оливкові!
{128:4} Оце так буде поблагословлений муж, що боїться він Господа!
{128:5} Нехай поблагословить тебе Господь із Сіону, і побачиш добро Єрусалиму по всі дні свого життя,
{128:6} і побачиш онуків своїх! Мир на ізраїля!
{129:1} Пісня прочан. Багато гнобили мене від юнацтва мого, нехай но ізраїль повість!
{129:2} Багато гнобили мене від юнацтва мого, та мене не подужали!
{129:3} Орали були на хребті моїм плугатарі, поклали вони довгі борозни,
{129:4} та Господь справедливий, Він шнури безбожних порвав!
{129:5} Нехай посоромлені будуть, і хай повідступають назад усі ті, хто Сіона ненавидить!
{129:6} Бодай стали вони, як трава на дахах, що всихає вона, поки виросте,
{129:7} що нею жмені своєї жнець не наповнить, ані оберемка свого в'язальник,
{129:8} і не скаже прохожий до них: Благословення Господнє на вас, благословляємо вас ім'ям Господа!
{130:1} Пісня прочан. З глибини я взиваю до Тебе, о Господи:
{130:2} Господи, почуй же мій голос! Нехай уші Твої будуть чулі на голос благання мого!
{130:3} Якщо, Господи, будеш зважати на беззаконня, хто встоїть, Владико?
{130:4} Бо в Тебе пробачення, щоб боятись Тебе...
{130:5} Я надіюсь на Господа, має надію душа моя, і на слово Його я вповаю.
{130:6} Виглядає душа моя Господа більш, ніж поранку сторожа, що до ранку вона стереже.
{130:7} Хай надію складає ізраїль на Господа, бо з Господом милість, і велике визволення з Ним,
{130:8} і ізраїля визволить Він від усіх його прогріхів!
{131:1} Пісня прочан. Давидова. Господи, серце моє не пишнилось, і очі мої не підносились, і я не ганявсь за речами, що більші й дивніші над мене!
{131:2} Таж я втихомирював і заспокоював душу свою, як дитя, від перс мами своєї відлучене, як дитина відлучена в мене душа моя!
{131:3} Хай надію складає ізраїль на Господа відтепер аж навіки!
{132:1} Пісня прочан. Згадай, Господи, про Давида, про всі його муки,
{132:2} що клявсь Господеві, присягався був Сильному Якова:
{132:3} Не ввійду я в намет свого дому, не зійду я на ложе постелі своєї,
{132:4} не дам сну своїм очам, дрімання повікам своїм,
{132:5} аж поки не знайду я для Господа місця, місця перебування для Сильного Якова!
{132:6} Ось ми чули про Нього в Ефрафі, на Яарських полях ми знайшли Його.
{132:7} Увійдім же в мешкання Його, поклонімось підніжкові ніг Його!
{132:8} Встань же Господи, йди до Свого відпочинку, Ти й ковчег сили Твоєї!
{132:9} Священики Твої хай зодягнуться в правду, і будуть співати Твої богобійні!
{132:10} Ради Давида, Свого раба, не відвертай лиця від Свого помазанця.
{132:11} Господь присягнув був Давидові правду, і не відступить від неї: Від плоду утроби твоєї Я посаджу на престолі твоїм!
{132:12} Якщо будуть синове твої пильнувати Мого заповіта й свідоцтва Мого, що його Я навчатиму їх, то й сини їхні на вічні віки будуть сидіти на троні твоїм!
{132:13} Бо вибрав Сіона Господь, уподобав його на оселю Собі:
{132:14} То місце Мого відпочинку на вічні віки, пробуватиму тут, бо його уподобав,
{132:15} поживу його щедро благословлю, і хлібом убогих його нагодую!
{132:16} Священиків його зодягну у спасіння, а його богобійні співатимуть радісно.
{132:17} Я там вирощу рога Давидового, для Свого помазанця вготую світильника,
{132:18} ворогів його соромом позодягаю, а на ньому корона його буде сяяти!
{133:1} Пісня прочан. Давидова. Оце яке добре та гарне яке, щоб жити братам однокупно!
{133:2} Воно як та добра олива на голову, що спливає на бороду, Ааронову бороду, що спливає на кінці одежі його!
{133:3} Воно як хермонська роса, що спадає на гори Сіону, бо там наказав Господь благословення, повіквічне життя!
{134:1} Пісня прочан. Поблагословіть оце Господа, всі раби Господні, що по ночах у домі Господньому ви стоїте!
{134:2} Ваші руки здійміть до святині, і Господа благословіть!
{134:3} Нехай поблагословить тебе із Сіону Господь, що вчинив небо й землю!
{135:1} Алілуя! Хваліте Господнє ім'я, хваліте, Господні раби,
{135:2} що стоїте в домі Господньому, на подвір'ях дому нашого Бога!
{135:3} Хваліть Господа, бо добрий Господь, співайте іменню Його, бо приємне воно,
{135:4} бо вибрав Господь собі Якова, ізраїля на власність Свою!
{135:5} Знаю бо я, що Господь і Владика наш більший від богів усіх!
{135:6} Все, що хоче Господь, те Він чинить на небі та на землі, на морях та по всяких глибинах!
{135:7} Підіймає Він хмари від краю землі, блискавиці вчинив для дощу, випроваджує вітер з запасів Своїх.
{135:8} Він позабивав перворідних Єгипту, від людини аж до скотини.
{135:9} Він послав між Єгипет ознаки та чуда, на фараона і на рабів всіх його.
{135:10} Він уразив багато народів, і потужних царів повбивав:
{135:11} Сигона, царя амореян, і Оґа, Башану царя, та всіх ханаанських царів.
{135:12} і Він дав їхню землю спадщиною, на спадок ізраїлеві, Своєму народові.
{135:13} Господи, Ймення Твоє віковічне, Господи, пам'ять Твоя з роду в рід!
{135:14} Бо буде судити Господь Свій народ, та змилосердиться Він над Своїми рабами.
{135:15} Божки людів то срібло та золото, діло рук людських:
{135:16} вони мають уста й не говорять, очі мають вони і не бачать,
{135:17} мають уші й не чують, в їхніх устах нема віддиху!
{135:18} Нехай стануть такі, як вони, ті, хто їх виробляє, усі, хто надію на них покладає!
{135:19} Доме ізраїлів, благословіть Господа! Аароновий доме, благословіть Господа!
{135:20} Доме Левіїв, благословіть Господа! Хто боїться Господа, благословіть Господа!
{135:21} Благословенний Господь від Сіону, що мешкає в Єрусалимі! Алілуя!
{136:1} Дякуйте Господу, добрий бо Він, бо навіки Його милосердя!
{136:2} Дякуйте Богу богів, бо навіки Його милосердя!
{136:3} Дякуйте Владиці владик, бо навіки Його милосердя!
{136:4} Тому, хто чуда великі Єдиний вчиняє, бо навіки Його милосердя!
{136:5} Хто розумом небо вчинив, бо навіки Його милосердя!
{136:6} Хто землю простяг над водою, бо навіки Його милосердя!
{136:7} Хто світила великі вчинив, бо навіки Його милосердя!
{136:8} сонце, щоб вдень панувало воно, бо навіки Його милосердя!
{136:9} місяця й зорі, щоб вони панували вночі, бо навіки Його милосердя!
{136:10} Хто Єгипет побив був у їхніх перворідних, бо навіки Його милосердя!
{136:11} і ізраїля вивів з-між них, бо навіки Його милосердя!
{136:12} рукою міцною й раменом простягненим, бо навіки Його милосердя!
{136:13} Хто море Червоне розтяв на частини, бо навіки Його милосердя!
{136:14} і серед нього ізраїля перепровадив, бо навіки Його милосердя!
{136:15} і фараона та війська його вкинув у море Червоне, бо навіки Його милосердя!
{136:16} Хто провадив народ Свій в пустині, бо навіки Його милосердя!
{136:17} Хто великих царів повбивав, бо навіки Його милосердя!
{136:18} і потужних царів перебив, бо навіки Його милосердя!
{136:19} Сигона, царя амореян, бо навіки Його милосердя!
{136:20} і Оґа, Башану царя, бо навіки Його милосердя!
{136:21} і Хто землю їхню дав на спадщину, бо навіки Його милосердя!
{136:22} на спадок ізраїлеві, Своєму рабові, бо навіки Його милосердя!
{136:23} Хто про нас пам'ятав у пониженні нашім, бо навіки Його милосердя!
{136:24} і від ворогів наших визволив нас, бо навіки Його милосердя!
{136:25} Хто кожному тілові хліба дає, бо навіки Його милосердя!
{136:26} Дякуйте Богу небесному, бо навіки Його милосердя!
{137:1} Над річками Вавилонськими, там ми сиділи та й плакали, коли згадували про Сіона!
{137:2} На вербах у ньому повісили ми свої арфи,
{137:3} співу бо пісні від нас там жадали були поневолювачі наші, а веселощів наші мучителі: Заспівайте но нам із Сіонських пісень!
{137:4} Як же зможемо ми заспівати Господнюю пісню в землі чужинця?
{137:5} Якщо я забуду за тебе, о Єрусалиме, хай забуде за мене правиця моя!
{137:6} Нехай мій язик до мого піднебіння прилипне, якщо я не буду тебе пам'ятати, якщо не поставлю я Єрусалима над радість найвищу свою!...
{137:7} Пам'ятай же, о Господи, едомським синам про день Єрусалиму, як кричали вони: Руйнуйте, руйнуйте аж до підвалин його!...
{137:8} Вавилонськая дочко, що маєш і ти ограбована бути, блажен, хто заплатить тобі за твій чин, що ти нам заподіяла!
{137:9} Блажен, хто ухопить та порозбиває об скелю і твої немовлята!...
{138:1} Давидів. Прославляю Тебе цілим серцем своїм, перед богами співаю Тобі!
{138:2} Вклоняюсь до храму святого Твого, і славлю імення Твоє за Твоє милосердя й за правду Твою, бо звеличив Ти був над усе Своє Ймення та слово Своє!
{138:3} Удень, як взиваю, почуєш мене, підбадьорюєш силою душу мою!
{138:4} Усі земні царі прославлять Тебе, Господи, будуть, бо почують вони слово уст Твоїх,
{138:5} і будуть співати про Господні дороги, бо слава Господня велика,
{138:6} бо високий Господь, але бачить низького, а гордого Він пізнає іздалека!
{138:7} Якщо серед тісноти піду, Ти оживиш мене, на лютість моїх ворогів пошлеш руку Свою, і правиця Твоя допоможе мені,
{138:8} для мене Господь оце виконає! Твоя милість, о Господи, вічна, чинів Своєї руки не полиш!
{139:1} Для дириґетна хору. Псалом Давидів. Господи, випробував Ти мене та й пізнав,
{139:2} Ти знаєш сидіння моє та вставання моє, думку мою розумієш здалека.
{139:3} Дорогу мою та лежання моє виміряєш, і Ти всі путі мої знаєш,
{139:4} бо ще слова нема на моїм язиці, а вже, Господи, знаєш те все!
{139:5} Оточив Ти мене ззаду й спереду, і руку Свою надо мною поклав.
{139:6} Дивне знання над моє розуміння, високе воно, я його не подолаю!
{139:7} Куди я від Духа Твого піду, і куди я втечу від Твого лиця?
{139:8} Якщо я на небо зійду, то Ти там, або постелюся в шеолі ось Ти!
{139:9} Понесуся на крилах зірниці, спочину я на кінці моря,
{139:10} то рука Твоя й там попровадить мене, і мене буде тримати правиця Твоя!
{139:11} Коли б я сказав: Тільки темрява вкриє мене, і ніч світло для мене,
{139:12} то мене не закриє від Тебе і темрява, і ніч буде світити, як день, і темнота як світло!
{139:13} Бо Ти вчинив нирки мої, Ти виткав мене в утробі матері моєї,
{139:14} Прославляю Тебе, що я дивно утворений! Дивні діла Твої, і душа моя відає вельми про це!
{139:15} і кості мої не сховались від Тебе, бо я вчинений був в укритті, я витканий був у глибинах землі!
{139:16} Мого зародка бачили очі Твої, і до книги Твоєї записані всі мої члени та дні, що в них були вчинені, коли жодного з них не було...
{139:17} Які дорогі мені стали думки Твої, Боже, як побільшилося їх число,
{139:18} перелічую їх, численніші вони від піску! Як пробуджуюся, то я ще з Тобою.
{139:19} Якби, Боже, вразив Ти безбожника, а ви, кровожерці, відступітесь від мене!
{139:20} Вони називають підступно Тебе, Твої вороги на марноту пускаються!
{139:21} Отож, ненавиджу Твоїх ненависників, Господи, і Твоїх заколотників бриджусь:
{139:22} повною ненавистю я ненавиджу їх, вони стали мені ворогами!...
{139:23} Випробуй, Боже, мене, і пізнай моє серце, досліди Ти мене, і пізнай мої задуми,
{139:24} і побач, чи не йду я дорогою злою, і на вічну дорогу мене попровадь!
{140:1} Для дириґетна хору. Псалом Давидів. (140-2) Визволь мене від людини лихої, о Господи, бережи мене від насильника,
{140:2} (140-3) що в серці своїм замишляють злі речі, що війни щодня викликають!
{140:3} (140-4) Вони гострять свого язика, як той вуж, отрута гадюча під їхніми устами! Села.
{140:4} (140-5) Пильнуй мене, Господи, від рук нечестивого, бережи мене від насильника, що задумали стопи мої захитати...
{140:5} (140-6) Чванливі сховали на мене тенета та шнури, розтягли свою сітку при стежці, сільця розмістили на мене! Села.
{140:6} (140-7) Я сказав Господеві: Ти Бог мій, почуй же, о Господи, голос благання мого!
{140:7} (140-8) Господи, Владико мій, сило мого спасіння, що в день бою покрив мою голову,
{140:8} (140-9) не виконай, Господи, бажань безбожного, не здійсни його задуму! Села.
{140:9} (140-10) Бодай голови не піднесли всі ті, хто мене оточив, бодай зло їхніх уст їх покрило!
{140:10} (140-11) Хай присок на них упаде, нехай кине Він їх до огню, до провалля, щоб не встали вони!...
{140:11} (140-12) Злоязична людина щоб міцною вона не була на землі, людина насильства бодай лихо спіймало її, щоб попхнути на погибіль!
{140:12} (140-13) Я знаю, що зробить Господь правосуддя убогому, присуд правдивий для бідних,
{140:13} (140-14) тільки праведні дякувати будуть іменню Твоєму, невинні сидітимуть перед обличчям Твоїм!
{141:1} Псалом Давидів. Господи, кличу до Тебе, поспішися до мене, почуй же мій голос, як кличу до Тебе!
{141:2} Нехай стане молитва моя як кадило перед лицем Твоїм, підношення рук моїх як жертва вечірня!
{141:3} Поклади, Господи, сторожу на уста мої, стережи двері губ моїх!
{141:4} Не дай нахилятися серцю моєму до речі лихої, щоб учинки робити безбожністю, із людьми, що чинять переступ, і щоб не ласувався я їхніми присмаками!
{141:5} Як праведний вразить мене, то це милість, а докорить мені, це олива на голову, її не відкине моя голова, бо ще і молитва моя проти їхнього зла.
{141:6} Їхні судді по скелі розкидані, та слова мої вчують, бо приємні вони...
{141:7} Як дрова рубають й розколюють їх на землі, так розкидані наші кістки над отвором шеолу.
{141:8} Бо до Тебе, о Господи, Владико, мої очі, на Тебе надіюсь не зруйновуй мого життя!
{141:9} Бережи Ти від пастки мене, що на мене поставили, та від тенет переступників!
{141:10} Хай безбожні попадають разом до сітки своєї, а я промину!
{142:1} Псалом навчальний, Давида, коли був у печері. Молитва. (142-2) Мій голос до Господа, я кличу, мій голос до Господа, я благаю!
{142:2} (142-3) Перед обличчям Його виливаю я мову свою, про недолю свою я розказую перед обличчям Його,
{142:3} (142-4) коли омліває мій дух у мені. А Ти знаєш дорогу мою: на дорозі, якою ходжу, пастку для мене сховали!
{142:4} (142-5) Праворуч поглянь і побач: немає нікого знайомого, загинув притулок від мене, ніхто не питає за душу мою...
{142:5} (142-6) Я кличу до Тебе, о Господи, я кажу: Ти моє пристановище, доля моя у країні живих!
{142:6} (142-7) Прислухайся ж Ти до благання мого, бо зробився я зовсім нужденний! Визволь мене від моїх переслідників, бо стали сильніші від мене вони!
{142:7} (142-8) Виведи душу мою із в'язниці, щоб славити Ймення Твоє! Праведні оточать мене, як учиниш добро надо мною!
{143:1} Псалом Давидів. Господи, вислухай молитву мою, почуй благання моє в Своїй вірності, у правді Своїй обізвися до мене!
{143:2} і на суд не вступай із рабом Своїм, бо жоден живий перед обличчям Твоїм справедливим не буде!
{143:3} Бо неприятель переслідує душу мою, топче живую мою до землі... Посадив мене в темряву, як мерців цього світу!
{143:4} Омліває мій дух у мені, кам'яніє в нутрі моїм серце моє...
{143:5} Я згадую дні стародавні, над усіми Твоїми чинами роздумую, говорю про діла Твоїх рук.
{143:6} Я руки свої простягаю до Тебе, душа моя прагне Тебе, як води пересохла земля! Села.
{143:7} Поспіши мене вислухати, Господи, дух мій кінчається! Не ховай Ти від мене обличчя Свого, і нехай я не буду подібний до тих, хто сходить до гробу!
{143:8} Об'яви мені вранці Своє милосердя, бо на Тебе надіюсь, повідом Ти мене про дорогу, якою я маю ходити, бо до Тебе підношу я душу свою!
{143:9} Урятуй мене, Господи, від моїх ворогів, бо до Тебе вдаюся!
{143:10} Навчи мене волю чинити Твою, бо Ти Бог мій, добрий Дух Твій нехай попровадить мене по рівній землі!
{143:11} Ради Ймення Свого, о Господи, оживи мене, Своєю правдою виведи душу мою від недолі!
{143:12} А в Своїм милосерді понищ моїх ворогів, і вигуби всіх, хто ненавидить душу мою, бо я раб Твій!
{144:1} Давидів. Благословенний Господь, моя скеля, що руки мої Він навчає до бою, пальці мої до війни!
{144:2} Він моє милосердя й твердиня моя, фортеця моя та моя охорона мені, Він мій щит, і я до Нього вдаюся, Він мій народ підбиває під мене!
{144:3} Господи, що то людина, що знаєш її, що то син людський, що зважаєш на нього?
{144:4} Людина стала до пари подібна, її дні як та тінь проминуща!
{144:5} Господи, нахили Своє небо, й зійди, доторкнися до гір, і вони задимують!
{144:6} Заблищи блискавицею, й їх розпорош, пошли Свої стріли, і їх побентеж!
{144:7} Пошли з висоти Свою руку, й мене порятуй, і визволь мене з вод великих, від руки чужинців,
{144:8} що їхні уста промовляють неправду, а їхня правиця правиця зрадлива!
{144:9} Боже, я пісню нову заспіваю Тобі, на арфі десятиструнній заграю Тобі,
{144:10} що Ти перемогу царям подаєш, що рятуєш Давида, Свого раба, від лихого меча!
{144:11} Порятуй же мене й збережи Ти мене від руки чужинців, що їхні уста промовляють марноту, а їхня правиця правиця зрадлива,
{144:12} щоб були сини наші, немов саджанці, виплекані в їхній молодості, наші дочки немов ті наріжні стовпи, витесані на окрасу палати!
{144:13} Повні наші комори, вони видають найрізніше, котяться тисячами наші вівці та кози, десятками тисяч по наших подвір'ях розплоджуються!
{144:14} Ситі наші бики, немає пригод і немає хвороби, і на вулицях наших нема нарікань!
{144:15} Блаженний народ, що йому так ведеться, блаженний народ, що Господь йому Бог!
{145:1} Хвала Давидова. Я буду Тебе величати, о Боже мій, Царю, і благословлятиму Ймення Твоє повік-віку!
{145:2} Я кожного дня Тебе благословлятиму, і хвалитиму Ймення Твоє повік-віку!
{145:3} Великий Господь і прославлений вельми, і недослідиме величчя Його!
{145:4} Рід родові буде хвалити діла Твої, і будуть могутність Твою виявляти!
{145:5} Про пишну славу величчя Твого, про справи чудовні Твої розповім!
{145:6} Будуть казати про силу грізних Твоїх чинів, а про велич Твою розповім я про неї.
{145:7} Пам'ять про добрість велику Твою сповіщатимуть, і будуть співати про правду Твою!
{145:8} Щедрий і милосердний Господь, довготерпеливий й многомилостивий,
{145:9} Господь добрий до всіх, а Його милосердя на всі Його творива!
{145:10} Тебе, Господи, славити будуть усі Твої творива, а святі Твої Тебе благословлятимуть,
{145:11} про славу Царства Твого звіщатимуть, про могутність Твою говоритимуть,
{145:12} щоб людським синам об'явити про могутність Його та про славу величчя Царства Його!
{145:13} Царство Твоє царство всіх віків, а влада Твоя по всі роди!
{145:14} Господь підпирає всіх падаючих, усіх зігнутих Він випростовує!
{145:15} Очі всіх уповають на Тебе, і Ти їм поживу даєш своєчасно,
{145:16} Ти руку Свою відкриваєш, і все, що живе, Ти зичливо годуєш!
{145:17} Господь справедливий на кожній дорозі Своїй, і милостивий у всіх Своїх учинках,
{145:18} Господь близький всім, хто взиває до Нього, хто правдою кличе Його!
{145:19} Волю тих, хто боїться Його, Він сповняє, і благання їх чує та їм помагає,
{145:20} Господь береже тих усіх, хто любить Його, а безбожних усіх Він понищить!
{145:21} Славу Господню уста мої будуть звіщати, і благословлятиме кожне тіло святе Його Ймення на віки віків!
{146:1} Алілуя! Хвали, душе моя, Господа,
{146:2} хвалитиму Господа, поки живу, співатиму Богу моєму, аж поки існую!
{146:3} Не надійтесь на князів, на людського сина, бо в ньому спасіння нема:
{146:4} вийде дух його і він до своєї землі повертається, того дня його задуми гинуть!
{146:5} Блаженний, кому його поміч Бог Яковів, що надія його на Господа, Бога його,
{146:6} що небо та землю вчинив, море й усе, що є в них, що правди пильнує навіки,
{146:7} правосуддя вчиняє покривдженим, що хліба голодним дає! Господь в'язнів розв'язує,
{146:8} Господь очі сліпим відкриває, Господь випростовує зігнутих, Господь милує праведних!
{146:9} Господь обороняє приходьків, сироту та вдовицю підтримує, а дорогу безбожних викривлює!
{146:10} Хай царює навіки Господь, Бог твій, Сіоне, із роду у рід! Алілуя!
{147:1} Хваліть Господа, добрий бо Він, виспівуйте нашому Богу, приємний бо Він, Йому подобає хвала!
{147:2} Господь Єрусалима будує, збирає вигнанців ізраїлевих.
{147:3} Він зламаносердих лікує, і їхні рани болючі обв'язує,
{147:4} вираховує Він число зорям, і кожній із них дає ймення.
{147:5} Великий Господь наш, та дужий на силі, Його мудрости міри нема!
{147:6} Господь підіймає слухняних, безбожних понижує аж до землі.
{147:7} Дайте відповідь Господу нашому вдячною піснею, заграйте для нашого Бога на гуслах:
{147:8} Він хмарами небо вкриває, приготовлює дощ для землі, оброщує гори травою,
{147:9} худобі дає її корм, воронятам чого вони кличуть!
{147:10} Не в силі коня уподоба Його, і не в членах людини Його закохання,
{147:11} Господь любить тих, хто боїться Його, хто надію складає на милість Його!
{147:12} Хвали Господа, Єрусалиме, прославляй Свого Бога, Сіоне,
{147:13} бо зміцняє Він засуви брам твоїх, синів твоїх благословляє в тобі,
{147:14} чинить мир у границі твоїй, годує тебе пшеницею щирою,
{147:15} посилає на землю наказа Свого, дуже швидко летить Його Слово!
{147:16} Дає сніг, немов вовну, розпорошує паморозь, буцім то порох,
{147:17} Він кидає лід Свій, немов ті кришки, і перед морозом Його хто устоїть?
{147:18} Та Він пошле Своє слово, та й розтопить його, Своїм вітром повіє, вода потече!
{147:19} Своє слово звіщає Він Якову, постанови Свої та Свої правосуддя ізраїлю:
{147:20} для жодного люду Він так не зробив, той не знають вони правосуддя Його! Алілуя!
{148:1} Алілуя! Хваліте Господа з небес, хваліте Його в висоті!
{148:2} Хваліте Його, всі Його Анголи, хваліте Його, усі війська Його:
{148:3} Хваліте Його, сонце й місяцю, хваліте Його, усі зорі ясні!
{148:4} Хваліте Його, небеса із небес, та води, що над небесами!
{148:5} Нехай Господа хвалять вони, бо Він наказав, і створились вони,
{148:6} Він їх поставив на вічні віки, дав наказа, і не переступлять його!
{148:7} Хваліть Господа також з землі: риби великі й безодні усі,
{148:8} огонь та град, сніг та туман, вітер бурхливий, що виконує слово Його,
{148:9} гори та пагірки всі, плідне дерево та всі кедрини,
{148:10} звірина й вся худоба, все плазуюче та птаство крилате,
{148:11} земні царі й всі народи, князі та всі судді землі,
{148:12} юнаки та дівиці, старі разом із дітьми,
{148:13} нехай усі хвалять Господнє ім'я, бо Його тільки Ймення звеличилось, величність Його на землі й небесах!
{148:14} Він рога народу Своєму підніс! Слава всім богобійним Його, дітям ізраїлевим, народові, що до Нього близький! Алілуя!
{149:1} Алілуя! Заспівайте для Господа пісню нову, Йому слава на зборах святих!
{149:2} Хай ізраїль радіє Творцем своїм, хай Царем своїм тішаться діти Сіону!
{149:3} Нехай славлять ім'я Його танцем, нехай вигравають для Нього на бубні та гуслах,
{149:4} бо знаходить Господь уподобу в народі Своїм, прикрашає покірних спасінням!
{149:5} Хай радіють у славі святі, хай співають на ложах своїх,
{149:6} прославлення Бога на їхніх устах, а меч обосічний ув їхніх руках,
{149:7} щоб чинити між племенами помсту, між народами кари,
{149:8} щоб їхніх царів пов'язати кайданами, а їхніх вельмож ланцюгами,
{149:9} щоб між ними чинити суд написаний! Він величність для всіх богобійних! Алілуя!
{150:1} Алілуя! Хваліть Бога в святині Його, хваліте Його на могутнім Його небозводі!
{150:2} Хваліте Його за чини могутні Його, хваліте Його за могутню величність Його!
{150:3} Хваліте Його звуком трубним, хваліте Його на арфі та гуслах!
{150:4} Хваліте Його на бубні та танцем, хваліте Його на струнах та флейті!
{150:5} Хваліте Його на цимбалах дзвінких, хваліте Його на цимбалах гучних!
{150:6} Все, що дихає, хай Господа хвалить! Алілуя!
